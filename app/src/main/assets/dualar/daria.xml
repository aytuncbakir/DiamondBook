<?xml version="1.0" encoding="utf-8"?>
<dualar>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            “Lâ ilâhe illâllah. (100 defa)” Allah’tan başka hiçbir ilah yoktur. O birdir ve ortağı
            yoktur. Mülk bütünüyle O’nundur; hamd de O’na mahsustur. Şehadet ederim ki,
            Allah’tan başka bir ilah yoktur ve yine şehadet ederim ki, Hazreti Muhammed (sallallahu
            aleyhi ve sellem) O’nun kulu ve resûlüdür. Şehadet ederim ki, Allah’tan başka bir ilah
            yoktur. Allah tektir ve şerîki bulunmaz. Şehadet ederim ki, Muhammed (aleyhissalâtü
            vesselâm) O’nun kulu ve elçisidir. İsa (salavâtullahi ve selâmühû alâ nebiyyinâ ve aleyh) de
            Allah’ın kulu, kullarından bir kadının oğlu, Hazreti Meryem’e ilkâ ettiği bir kelimesi ve
            O’ndan gelen bir ruhtur. Muhakkak ki Cennet hak, Cehennem de haktır.
            “Sübhan’dır Allah, her türlü eksiklikten münezzehtir. Yüce şanına yaraşır şekilde
            hamd olsun O’na. Azamet tahtının O yegâne Sultanı, en güzel şekilde tesbihe layıktır.
            (100 defa)”
            Yüce Allah’ı, Kendisine mahsus hamd ile, mahlûkatı adedince, Zâtının hoşnutluğu
            kadar, arşının ağırlığı ve kelimelerinin mürekkepleri miktarınca tesbih ederim. Allah’ı,
            mahlûkatı sayısınca tesbih ederim. Allah’ı, Zâtının hoşnutluğu kadar tesbih ederim.
            Allah’ı arşının ağırlığınca tesbih ederim. Allah’ı kelimelerinin mürekkepleri kadar
            tesbih ederim.
            Semadaki mahlûkatı adedince “Sübhanallah.” Arzda yarattıkları sayısınca
            “Sübhanallah.” Sema ve arz arasındakiler sayısınca “Sübhanallah.” Yarattığı, yaratıyor
            olduğu ve yaratacağı varlıklar adedince “Sübhanallah.”
            Gökte yarattıkları sayısınca “Allahuekber.” Arzda yarattıkları sayısınca
            “Allahuekber.” Arz ve sema arasındakiler adedince “Allahuekber.” Yarattığı, yaratıyor
            olduğu ve yaratacağı mevcûdat adedince “Allahuekber.”
            Semada yarattığı mahlûkat adedince “Elhamdülillah.” Yeryüzündeki mahlûkat
            sayısınca “Elhamdülillah.” Yerler ve gökler arasındakiler sayısınca “Elhamdülillah.”
            Yarattığı, yaratıyor olduğu ve yaratacağı şeyler adedince “Elhamdülillah.”
            Semada yarattığı varlıklar adedince “Lâilâheillallah.” Yeryüzünde var ettiği
            mevcûdât adedince “Lâilâheillallah.” Yer ve gök arasında olanlar sayısınca
            “Lâilâheillallah.” Yarattığı, yaratıyor olduğu ve yaratacağı her şey adedince
            “Lâilâheillallah.”
            Semadaki varlıklar adedince “Lâ havle velâ kuvvete illâ billâh.” Yerküredeki
            varlıklar adedince “Lâ havle velâ kuvvete illâ billâh.” Sema ve yerküre arasındaki
            bütün mevcûdât sayısınca “Lâ havle velâ kuvvete illâ billâh.” Yarattığı, yaratıyor
            olduğu ve yaratacağı ne varsa, hepsi sayısınca “Lâ havle velâ kuvvete illâ billâh.”
            Mahlûkatı sayısınca “Sübhanallah.” Yarattıkları dolusunca “Sübhanallah.” Sema ve
            arzdakiler adedince “Sübhanallah.” Yer ve göktekiler dolusunca “Sübhanallah.”
            Kitabında sayıp ortaya koyduğu şeyler adedince Sübhanallah. Kitabında saydıkları
            dolusunca “Sübhanallah.” Her şey adedince “Sübhanallah”, her şey dolusunca
            “Sübhanallah.”
            Mahlûkatı sayısınca “Elhamdülillah.” Yarattıkları dolusunca “Elhamdülillah.” Sema
            ve arzdakiler adedince “Elhamdülillah.” Arz ve semadakiler dolusunca
            “Elhamdülillah.” Kitabının sayıp ortaya koyduğu şeyler adedince “Elhamdülillah.”
            Kitabının saydıkları dolusunca Elhamdülillah. Her şey adedince “Elhamdülillah”, her
            şey dolusunca “Elhamdülillah.”
            Mahlûkatı sayısınca “Allahuekber.” Yarattıkları dolusunca “Allahuekber.” Sema ve
            arzdakiler adedince “Allahuekber.” Yer ve göktekiler dolusunca “Allahuekber.”
            Kitabında sayıp ortaya koyduğu şeyler adedince “Allahuekber.” Kitabında saydıkları
            dolusunca “Allahuekber.” Her şey adedince “Allahuekber”, her şey dolusunca
            “Allahuekber.”
            “Sübhan’dır Allah. Bütün hamd ü senalar Allah’adır. Allah’tan başka ilah yoktur.
            Büyük Allah’tır. (100 defa)”
            “Rabbim! Yarlığa beni ve tevbemi kabul buyur; hiç şüphesiz Sen Tevvâb ü Rahîm’sin.
            (100 defa)”
            “Allahım! Mağfiretini diliyor ve Sana tevbe ediyorum. (100 defa)”
            Allahım! Senden dünyada ve âhirette af ve afiyet diliyorum. Ey Merhametliler
            Merhametlisi, celâl ve ikram sahibi Rabbim! Dünyada ve âhirette afv ü afiyet ihsan
            eyle. “Allah bize yeter; O ne güzel vekildir!” “O, ne güzel Mevlâ ve ne güzel
            yardımcıdır!” Salih ameller işleyebilmek ve günahlardan uzak durabilmek gibi güç ve
            kuvvet gerektiren her hâlimiz ve her işimizde lazım olan güç ve kuvvet ancak Allah’ın
            lütfu iledir.
            Allahım! Efendimiz Hazreti Muhammed’e ve O’nun nebî ve resûl kardeşlerine,
            mahlûkatın sayısınca, Ulu Zâtının rızası, Arşının ağırlığı ve kelimelerinin mürekkepleri
            miktarınca salât eyle.
            Allahım! Efendimiz Hazreti Muhammed’e ve âline, Senin ölçüler üstü kemâlin
            ölçüsünde, o kemâle yaraşır ve Nebiy-yi Ekrem Efendimiz’in Senin nezdindeki
            büyüklüğüne uygun şekilde salât eyle.
            Allahım! Tembellikten, düşkünlük derecesine varan ihtiyarlıktan, borç altında
            ezilmekten ve günahlardan Sana sığınıyorum. Cehennem azabından ve fitnesinden,
            kabirde azaba dûçâr kalmaktan, zenginlik ve fakirlik fitnelerinin şerrinden ve Mesîh-i
            Deccal’ın fitnesinin şerrinden de Sana iltica ediyorum.
            Allahım! Hatalarımı kar ve dolu suyu ile yıka. Beyaz elbisenin kirlerden arındığı gibi,
            kalbimi günahlardan arındır ve benimle günahlarımın arasını, doğu ile batının arasını
            ayırdığın gibi ayır.
            Allahım! Aciz düşmekten, tembellik yaşamaktan, korkak davranmaktan ve kocamaktan
            Sana sığınırım. Kabir azabından Sana iltica ediyor; hayatın ve ölümün fitnelerinden de
            yine Sana sığınıyorum.
            Allahım! Kalb katılığından, gafletten, fakirlikten, zillet ve meskenetten Sana sığınırım.
            Fakirlikten, küfür ve nankörlükten, fısktan, ihtilaf çıkarmaktan, süm’a ve riyadan,
            kulluğumu başkalarının duyup görmesine bağlamaktan da Sana sığınırım. Sağırlık,
            dilsizlik, delilik ve cüzzam gibi ağır hastalıklardan da yine sadece Sana iltica ediyorum
            Allahım.
            Allahım! Gücümün zayıflığını, çaresizliğimi ve insanlarca önemsenmeyişimi Sana arz
            ediyorum.
            Allahım! Nefsime takva bahşeyle ve onu temizle; onu temizleyecek olan şüphesiz
            yalnız Sensin. Sen, onun velîsi ve mevlâsısın.
            Allahım! Fayda vermeyen ilimden, ürpermeyen kalbden, doyma bilmeyen nefisten ve
            icabet edilmeyen duadan Sana sığınıyorum. İşlediğim ve işlemediğim amellerin
            şerrinden Sana sığınıyorum Allahım! Bildiklerim ve bilmediklerimin şerrinden de yine
            Senin rahmetine iltica ediyorum Allahım!
            Ey Rahman ü Rahîm, celâl ve ikram sahibi, Hayy u Kayyûm olan Allahım! Nimetinin
            zevalinden, afiyetinin değişmesinden, azabının ansızın gelip çatmasından ve her türlü
            gazabından Sana sığınıyorum.
            Allahım! Enkaz altında kalmaktan Sana sığınırım. Düşmekten ve yuvarlanmaktan Sana
            sığınırım. Boğulmaktan, yanmaktan, kocamaktan Sana sığınırım. Ölüm esnasında
            şeytanın çarpmasından Sana sığınırım. Yılan ve akrep gibi hayvanlar tarafından
            sokulmuş olarak ölmekten de yine Sana sığınırım.
            Allahım! Huy, amel, arzu ve hastalıkların kötü olanlarından Sana sığınırım.
            Allahım! Borca batmaktan, düşmanın galebesinden ve insanların başıma gelen
            musibetlere sevinmesinden Sana sığınırım. Her türlü üzüntü, tasa, acizlik, tembellik,
            korkaklık, cimrilikten, yine borç altında ezilmek ve insanlara mağlup olmaktan Sana
            sığınıyorum. Faydasız ilimden, ürperti duymayan kalbden, işitilmeyen duadan,
            doymayan nefisten, açlıktan -ki o ne kötü bir arkadaştır-, hıyanetten -ki o ne kötü bir
            sırdaştır-, tembellikten, korkaklıktan, cimrilikten, kocamaktan, erzel-i ömre düşüp
            bunamaktan, Deccal fitnesinden, kabir azabından, hayatın ve ölümün fitnesinden Sana
            sığınıyorum Allahım.
            Allahım! Senden, her zaman âh u enînlerle yakaran, Sana karşı saygı ile dopdolu ve
            her zaman Senin yoluna yönelen kalbler dileniyoruz.
            Allahım! Senden rahmetini celbedecek şeyleri, mağfiretinin vesilelerini, her türlü
            günahtan uzak durmayı, her türlü iyiliğe muvaffak kılınmayı, Cennet’e nâil ve
            Cehennem’den âzâd olmayı diliyoruz.
            Ne olur, bilerek ya da bilmeyerek işlediğim bütün günahlarımı bağışla Allahım!
            Allahım! Senden, yapıp ettiklerimde beni en doğruya hidayet etmeni diliyor ve
            nefsimin şerrinden Sana sığınıyorum.
            Allahım! Beni azîz kıl, eksiklerimi gider, bana rızık ihsan et, beni salih amellere ve
            güzel ahlâka ilet. İlet ki, bunların salih olanına ancak Sen iletir, kötülerinden de ancak
            Sen uzak tutarsın.
            Allahım! Cüzzam, alaca ve benzeri kötü hastalıklardan Sana sığınıyorum.
            Allahım! Ciddi ya da şaka olarak, hataen veya bilerek yaptığım kusurlarımı, işlediğim
            günahlarımı mağfiret buyur. Biliyorum ki, o kusurların hepsi bende vardır. Beni
            ihsanlarının bereketinden mahrum etme, mahrum ettiklerinle de imtihan eyleme.
            Allahım! Günahlarımızı, zulüm ve haksızlıklarımızı, şaka ile ya da ciddi olarak,
            kasten veya hata yoluyla işlediğimiz kusurlarımızı mağfiret eyle. Bütün kusurlarımızı
            bağışla. Bağışla ki, o kusurların hepsi bizde vardır.
            Allahım! Her işimin esası olan dinimi, içinde geçimim olan dünyamı ve döneceğim
            yer olan âhiretimi ıslah buyur. Hayatımı her türlü hayırları artırmaya, ölümümü de
            bütün şerlerden kurtulup huzura ermeye vesile eyle.
            Allahım! Yaşamam hayırlı olduğu müddetçe beni yaşat. Vefatım hayırlı olduğunda da
            verdiğin can emanetini al.
            Rabbim! Lehimde olan hususlarda bana inayet et, aleyhime olacak şeylerde değil.
            Bana yardım et, düşmanlarıma değil. Düşmanlarımın benim için hazırladıkları tuzakları
            boz ve onlara aleyhimde tekrar komplo kurma imkânı verme. Beni dosdoğru yola ilet ve
            o yolda yürümeyi benim için kolaylaştır. Haddini aşanlara karşı da her zaman yanımda
            ol.
            Allahım! Beni, Seni çok zikreden, Sana çok şükreden, çok saygılı, çok itaatkâr, çok
            yakaran, çok huşûlu ve durmadan âh u enîn ile huzurunda yalvaran kullarından eyle.
            Rabbim! Tevbemi kabul buyur, günahımı yıka, duama icabet et, delilimi güçlendir;
            kalbime hidayet, dilime de istikamet ver ve sinemdeki kin ve nefreti söküp al.
            Allahım! Senden, beni işimde sebatkâr ve doğru yolda azimli kılmanı diliyorum. İçimi
            nimetlerine karşı şükür hisleriyle doldur ve kulluğumu en güzel şekilde yerine getirmeye
            beni muvaffak kıl. Bana hep doğruyu söyleyen bir dil ve selim bir kalb ihsan buyur.
            Bildiğin şeylerin şerrinden Sana sığınıyor, onların hayrını Senden diliyor, malumun olan
            kusurlarımdan dolayı Senin mağfiretini talep ediyorum. Şüphesiz ki Sen, gayb
            âlemlerini de bilen yegâne Zâtsın.
            Allahım! Bana varlığımın gayesini talim buyur ve beni nefsimin şerrinden koru.
            Allahım! Senden, beni hayırlı işlere muvaffak kılmanı, kötülüklerden uzak tutmanı,
            fakirleri bana sevdirmeni, mağfiret ve merhametinle beni sarıp sarmalamanı ve
            insanları fitnelerle imtihan etmeyi murad buyurduğunda o fitnelere dûçâr kalmadan
            bendeki can emanetini almanı diliyorum. Ne olur, bana, Seni, Senin sevdiklerini ve beni
            Sana yaklaştıracak amelleri sevdir.
            Allahım! Gözümden ve kulağımdan gönlüme hep güzellikler akıt ve ömrüm oldukça
            onları sağlıklı eyle. Bana zulmedenlere karşı beni koru ve zulümlerinin cezasını vererek
            onlardan intikamımı al.
            Ey gözlerin göremediği, zanların erişemediği, vasfa kalkışanların aciz düştüğü,
            hâdiselerin değiştiremediği, belalardan korkmayan; dağların ağırlıklarını, denizlerin
            hacmini, yağmur damlaların sayısını, ağaçlardaki yaprakların adedini ve üzerine
            gecenin karanlığının çöktüğü, gündüzün ışıklarının doğduğu her şeyin sayısını bilen;
            hiçbir semanın diğer bir semayı, hiçbir arzın bir başka arzı, hiçbir denizin dibindekini
            ve hiçbir dağın içindekileri Kendisinden gizleyemediği Allahım! Ömrümün en hayırlı
            anını sonu, amellerimin en hayırlısını son amelim ve günlerimin en hayırlısını da Sana
            kavuştuğum gün eyle.
            Allahım! Her şeyim olan dinimi hakkımda bereketli eyle. Dönüş yerim olan âhiretimi
            ve maîşet mekânım olan dünyamı mübarek kıl. Hayatımı bütün hayırları artırarak
            yapmaya ve ölümümü her türlü şerden kurtulmaya vesile eyle.
            Allahım! Senden, tertemiz bir hayat, dosdoğru bir ölüm ve huzurunda rezil rüsvay
            olmayacağım bir dönüş dileniyorum.
            Allahım! Beni çok sabreden, çok şükreden, kendi gözümde küçük fakat insanların
            gözünde büyük bir kul eyle.
            Ya Rabbi! Beni bağışla, bana merhamet eyle ve beni yolların en doğrusuna hidayet
            buyur.
            Allahım! Nurun tastamam oldu, hidayet buyurdun, hamd olsun Sana. Hilmin öyle engin
            ki, bağışladın, hamd olsun Sana. Nimetlerini bol bol bahşettin, hamd olsun Sana. Senin
            kerem ve şerefin bütün şereflerin üstünde, şanın da topyekûn nâm ü nişanların
            ötesindedir. İhsanların hem en büyük hem de kulların için en meşakkatsizdir. Rabbimiz,
            Sana itaat edilir, Sen de takdir buyurup karşılığını verirsin. İsyan edilir, onu da
            bağışlarsın. Darda kalmışların imdadına yetişir, zarar ve sıkıntıları bertaraf eder,
            hastalara şifa verir, günahları bağışlar, tevbeleri de kabul buyurursun. Bütün bu
            nimetlerinin karşılığını Senden başka hiç kimse veremez, kimsenin sözü de Seni
            hakkıyla sena etmeye kâfi gelemez.
            Allahım! Senden faydalı ilim istiyor, fayda vermeyen ilimden Sana sığınıyorum. Ne
            olur, amellerimi kabul buyur.
            Allahım! Bana ihsan edeceğin rızkın en genişini yaşlılığımda ve ömrümün sonunda
            lutfeyle.
            Allahım! Rahmetinden, dileklerin, duaların, muvaffakiyetlerin, amellerin, sevapların,
            hayatın ve ölümün en hayırlı olanını diliyorum. Beni dinin üzerine sabit kadem eyle,
            mizanımı ağır tut, beni tahkîkî imana ulaştır, derecemi yükselt, dua ve namazımı kabul
            buyur ve hatalarımı bağışla. Senden, Cennet’te en yüksek dereceleri diliyorum. Âmin!
            Allahım! Bana bütün hayırların başını ve sonunu, en cami olanlarını, evvel ve âhirini,
            açık ve gizlisini ve Cennet’in en yüksek derecelerini lutfet. Âmin!
            Allahım! Senden, yapacağım şeylerin, işleyeceğim amellerin, ortaya koyacağım
            fiillerin, gizli açık her şeyin en hayırlısını ve Cennet’in en yüksek derecelerini
            diliyorum. Âmin!
            Allahım! Namımı yücelt, günah yükünü sırtımdan kaldır, hâlimi ıslah edip düzelt,
            kalbimi tertemiz hâle getir, namusumu muhafaza buyur, kalbimi nurlandır, günahımı
            affeyle ve beni Cennet’te en yüksek derecelerle serfiraz kıl. Âmin!
            Allahım! Kulağımı, gözümü, ruhumu, bedenimi, ahlâkımı, ailemi, hayatımı, ölümümü
            ve amelimi mübarek eyle. İyiliklerimi kabul buyur ve beni Cennet’in en yüksek
            dereceleriyle lütuflandır. Âmin!
            Allahım! Evvel Sensin; Senden önce hiçbir şey yoktur. Âhir Sensin; Senden sonra da
            hiçbir şey olamaz. Perçemini yed-i kudretinde tuttuğun bütün canlıların şerrinden Sana
            sığınıyorum. Günah işlemekten ve borca saplanmaktan da yine Sana iltica ediyorum.
            Allahım! Beyaz elbisenin yıkanıp tertemiz olduğu gibi beni günah kirlerinden temizle.
            Allahım! Doğu ile batının arasını uzak tuttuğun gibi, günahlarla benim aramı da öyle
            uzak tut. Bu, Hazreti Muhammed’in (aleyhissalâtü vesselâm) Rabbinden bir dileğidir.
            Allahım! Cehennem ateşinden beni koru. Gece ve gündüz beni mağfiret eyle ve bana
            Cennet’te güzel bir menzil ihsan et.
            Allahım! Senden beni Cehennem’den salimen kurtarıp emniyet içinde Cennet’e
            koymanı diliyorum.
            Ey güzeli açığa çıkarıp çirkini örten.. ey günahlarından dolayı kullarını hemen
            muâheze etmeyen ve perdeyi yırtmayan.. ey affı güzel.. ey mağfireti bol.. ey rahmetini
            her yana saçan.. ey kullarının gizli yakarışlarını duyan.. ey bendelerinin arz-ı hâllerini
            ilettikleri yegâne merci.. ey afv u safhı geniş olan.. çokça ihsanda bulunan.. ey kullarının
            istihkakından önce nimetleri daha baştan bahşeden… ey Rabbimiz, ey Seyyidimiz, ey
            arzu ve dileklerimizin en son ufku, ey Allahım! Senden, vücudumu ateşte yakmamanı
            diliyorum. Cehennem azabından, açık-gizli bütün fitnelerden, Deccal fitnesinden de
            Sana sığınıyoruz Allahım.
            Allahım! Belâ cenderesine, bela ağına dûçâr kalmaktan, şekavetin gelip çatmasından,
            hakkımızda takdir buyuracağın acı kazadan ve davranışlarımızda falso ve fiyaskolar
            içine girerek, hasımlarımızı sevindirmekten yine Sana sığınıyoruz.
            Ey kalbleri dilediği gibi evirip çeviren Allahım! Kalblerimizi Hakk’a kulluğa çevir.
            Ey kalbleri evirip çeviren Allahım! Kalbimi dinin üzere sabit kıl.
            Ey Merhametliler Merhametlisi Allahım! Bizi bağışla, bize merhamet et, bizden razı
            ol, bizden kabul buyur, bizi Cennet’ine koy, Cehennem’den koru ve her hâlimizi, her
            işimizi ıslah eyle.
            Allahım! Lütuflarını artır, eksiltme; bizi yücelt, hakir düşürme; bize ihsanlarda bulun,
            mahrum eyleme; bizi tercih et, başkalarını bize tercih etme; bizi Senden razı et ve Sen
            bizden razı ol.
            Allahım! Seni zikir, Sana şükür ve güzelce ibadet edebilmemiz için bize yardım eyle.
            Allahım! Bütün işlerimizde âkıbetimizi güzel eyle. Dünyada rezil rüsvay olmaktan ve
            âhirette azaba maruz kalmaktan bizi koru.
            Allahım! Bize, bizi günahlardan uzak tutacak bir haşyet, Cennet’e ulaştıracak bir tâat
            ve dünya musibetlerini önemsetmeyecek kadar yakîn bahşet. Ömür verdiğin müddetçe
            kulaklarımızdan, gözlerimizden ve kuvvetimizden istifadeye bizleri muvaffak kıl. Onları
            hep kusurlardan sâlim eyle. Bize zulmedenlerden intikamımızı Sen al ve düşmanlık
            edenlere karşı bizi muzaffer et. Bizi, dinimizle alâkalı musibetlere maruz bırakma.
            Dünyayı en büyük hedefimiz, tek düşüncemiz ve ilmimizin varıp dayandığı son nokta
            yapma ve bize merhamet etmeyecekleri üzerimize musallat etme.
            Allahım! Senden, rahmetini celbedecek amelleri, mağfiretine götürecek vesileleri, her
            türlü günahtan selâmette kalmayı, bütün iyiliklere nâil olmayı, Cennet’e ermeyi ve
            Cehennem’den kurtulmayı diliyoruz. Ey Merhametliler Merhametlisi Allahım!
            Üzerimizde bağışlamadığın günah, gidermediğin gam ve tasa, ödemeye muvaffak
            kılmadığın borç, rızana uygun dünya ve âhiret ihtiyaçlarımızdan is’af buyurmadığın bir
            şey bırakma.
            Allahım! Bize dünyada da, âhirette de güzellik ver ve bizi Cehennem azabından
            muhafaza buyur.
            Allahım! Nebiy-yi Ekremin Hazreti Muhammed’in (sallallahu aleyhi ve sellem) Senden
            istediği her hayrı biz de istiyor, yine Nebin Hazreti Muhammed’in (aleyhissalâtü vesselâm)
            Sana sığındığı her türlü şerden biz de Sana sığınıyoruz. Şüphesiz her hususta kullarına
            yardım edebilecek bir tek Sen varsın. Bütün dilekler de Sana ulaşır. Gerçek güç ve
            kuvvet sadece Allah’a aittir ve O’ndandır.
            Allahım! Bilerek Sana bir şeyi ortak koşmaktan rahmetine sığınıyor, bilemediğim
            hususlarda da mağfiretini diliyorum.
            İnsanlığın İftihar Tablosu Hazreti Muhammed’in (sallallahu aleyhi ve sellem) Rabbi olan
            Allahım! Ne olur, günahımı bağışla, kalbimdeki gayz ve hiddeti gider ve dalâlete
            sürükleyen fitnelerden beni muhafaza buyur.</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Allahım! Selam Sensin, bütün kusurlardan sâlimsin ve herkes için selâmet
            kaynağısın. Ey celâl ve ikram sahibi! Bereket Senin şiarın, ululuk da şanındır. Allah,
            bütün noksan sıfatlardan münezzehtir. Bütün hamd ü senalar O’nadır. O’ndan başka
            ilah yoktur. Gerçek güç ve kuvvet, ululuk ve azamet tahtının yegâne sultanı
            Allah’ındır ve O’ndan gelir. “Allah o ilahtır ki, Kendisinden başka ilah yoktur.
            Hayy’dır, Kayyûm’dur. Kendisini ne bir uyuklama, ne de uyku tutar. Göklerde ve
            yerde ne varsa O’nundur. İzni olmadan huzurunda şefaat etmek kimin haddine?
            Yarattığı mahlûkların önünde, ardında ne var, hepsini bilir. Mahlûklar ise O’nun
            dilediğinden başka, ilminden hiçbir şey kavrayamazlar. O’nun kürsüsü gökleri ve
            yeri kaplamıştır. Gökleri ve yeri koruyup gözetmek O’na ağır gelmez; O öyle ulu,
            öyle büyüktür.”
            “Sübhanallah. (33 defa)” “Elhamdülillah. (33 defa)” “Allahuekber. (33 defa)”
            “Lâilaheillallah. (100 defa)”
            Kovulmuş şeytanın şerrinden Allah’a sığınırım. Rahman ve Rahîm Allah’ın adıyla.
            “Allahım! Sen, benim Rabbimsin; Senden başka ilah yoktur. Beni Sen yarattın. Ben,
            Senin kulunum ve gücüm yettiğince Sana olan ahdime ve vaadime bağlıyım.
            İşlediklerimin şerrinden Sana sığınırım. Üzerimdeki nimetlerini itiraf, günahlarımı da
            ikrar ederim. Beni bağışla; zira günahları sadece Sen bağışlarsın. (3 defa)”
            “Yüce ismi anılınca ne yerde ne de gökte hiçbir şeyin zarar veremeyeceği Allah’ın
            ismiyle ki, O Semî’ ve Alîm’dir. (3 defa)” Mahlûkatının şerrinden Cenab-ı Allah’ın her
            türlü eksiklikten uzak, şifa ve deva vesilesi olan tastamam kelimelerine sığınırım. İnsîcinnî
            bütün şeytanlardan, zarar verebilecek her canlıdan ve kem nazardan da Allah’ın
            tastamam (eksikliklerden münezzeh) kelimelerine (ilmine ve kudretine) sığınırım.
            Allah’ın rahmetinden kovulmuş şeytanın şerrinden, her şeyi işiten ve bilen Allah’a
            sığınırım. Rahman ve Rahîm Allah’ın adıyla. “Allah’tır gerçek İlah! O’ndan başka
            yoktur ilah. Görünmeyen ve görünen her şeyi bilir. O Rahman’dır, Rahîm’dir.
            Allah’tır gerçek İlah! O’ndan başka yoktur ilah! O Melik’tir, Kuddûs’tür, Selâm’dır.
            Mü’min’dir, Müheymin’dir, Aziz’dir, Cebbar’dır, Mütekebbir’dir. Allah, müşriklerin
            iddialarından münezzeh ve yücedir. Allah o gerçek İlahtır ki Hâlık’tır, Bâri’dir,
            Musavvir’dir. Hâsılı, en güzel isimler ve vasıflar O’nundur. Göklerde ve yerde ne
            varsa hepsi O’nu tesbih ve tenzih eder. O, Azîz’dir, Hakîm’dir.” “De ki, O, Allah’tır,
            gerçek ilahtır ve birdir. Allah Samed’dir. Ne doğurmuş, ne de doğurulmuştur. Ne de
            herhangi bir şey O’na denktir. (3 defa)” “De ki: Sabahın Rabbine sığınırım, yarattığı
            şeylerin şerrinden. Karanlığı çöktüğü zaman gecenin şerrinden. Düğümlere üfleyip
            büyü yapan büyücü kadınların şerrinden ve haset ettiği zaman hasetçinin şerrinden.
            (3 defa)” “De ki: İnsanların Rabbine, insanların yegâne Hükümdarına, insanların
            İlahına sığınırım. O sinsi şeytanın şerrinden. O ki, insanların kalblerine vesvese
            verir. O şeytan, cinlerden de olur, insanlardan da. (3 defa)” “Haydi, siz akşama
            girerken, sabaha çıkarken Allah’ı takdis ve tenzih edin, namaz kılın! Göklerde ve
            yerde hamd, güzel övgü O’na mahsustur. İkindi vaktinde de, öğleye girerken de, O’nu
            takdis ve tenzih edin, namaz kılın! O, ölüden diriyi çıkarır, diriden ölüyü çıkarır ve
            ölmüş toprağa hayat verir. İşte siz de öldükten sonra böylece diriltileceksiniz.”
            Allahım! Senin inayetinle sabahladık; Senin inayetinle akşamladık; Senin inayetinle
            yaşar, Senin izninle ölürüz. Dönüş de Sanadır. Hamd, canımızı aldıktan sonra bizi
            tekrar dirilten Allah’a mahsustur. Dönüş de O’nadır.
            Allahım! Senden başka ilah yoktur. Senin şerîkin de bulunmaz.
            Allahım! Seni, yüce şanına yaraşmayacak her eksiklikten tenzih ediyor, günahlarımı
            bağışlamanı ve rahmetini diliyorum.
            Allahım! İlmimi artır ve bahşettiğin hidayetten sonra kalbimi kaydırma. Yüce
            nezdinden bana rahmetini lutfet. Şüphesiz ki, Sen çok lütufkârsın.
            “Allahım! Seyyidina Hazreti İbrahim ve ailesine salât ettiğin gibi, Efendimiz Hazreti
            Muhammed ve ailesine de salât et. Muhakkak ki Sen, her bakımdan hamde layık ve şanı
            yüce olansın. (10 defa)” “Allahım! Seyyidina Hazreti İbrahim ve ailesine bereket ihsan
            ettiğin gibi, Efendimiz Hazreti Muhammed ve ailesine de bereket ihsan et. Muhakkak ki
            Sen, her bakımdan hamde layık ve şanı yüce olansın. (10 defa)”
            “Allahım! Senden başka ilah olmadığına ve Hazreti Muhammed’in (aleyhissalâtü vesselâm)
            Senin kulun ve resûlün olduğuna; Seni, hamele-i arşını, meleklerini ve bütün
            mahlûkatını şahit tutarak sabahladım. (3 defa)”
            Lebbeyk ya Rab, fermanına uydum, divanına geldim. Her zaman gelmeye de
            âmâdeyim. Her türlü hayır ve güzellik Senin elindedir; Senden gelir ve yine Sana döner.
            Allahım! Bir söz söylemiş, bir yemin etmiş, bir nezirde bulunmuş yahut bir amel
            işlemiş olmayayım ki, Sen hepsini önceden dilemiş olmayasın. Neyi ki diledin, o
            olmuştur. Olmamasını dilediğin şey de olmamıştır. Gerçek güç ve kuvvet ancak Sana
            aittir ve Sendendir. Şüphesiz Senin gücün her şeye yeter.
            Allahım! Yaptığım her dua, Senin rahmetinle muamelede bulunduğun, ettiğim her lanet
            de Senin lanet ettiğin kimsenin üzerine olsun. Sen dünyada ve âhirette benim yüce
            dostum ve velimsin; beni Müslüman olarak öldür ve salih kulların zümresine ilhak
            buyur.
            Allahım! Senden, zarar verici bir şeye ve saptırıcı bir fitneye uğramaksızın, kazaya
            rıza, ölümden sonra rahat bir hayat, cemâline bakma lezzeti ve Sana kavuşma iştiyakı
            istiyor; zulmetmekten ya da zulme uğramaktan, düşmanlıkta bulunmaktan veya
            düşmanlığa maruz kalmaktan, hata işlemekten yahut bağışlanmayacak bir günaha
            girmekten Sana sığınıyorum.
            Gökleri ve yeri yaratan, hem gayb hem de şehadet âlemlerini bilen, celâl ve ikram
            sahibi Allahım! Şu dünya hayatında Sana söz veriyor ve Seni sözüme şahit tutuyorum.
            Zaten Sen şahit olarak yetersin. Şehadet ederim ki, Senden başka ilah yoktur; birsin;
            ortağın bulunmaz; mülk Senindir, hamd Sana mahsustur ve Senin gücün her şeye yeter.
            Yine şehadet ederim ki, Hazreti Muhammed (aleyhissalâtü vesselâmü mil’el-ard vessemâvât)
            Senin kulun ve Resûlündür. Vaadinin hak, Senin huzuruna çıkmanın da hak olduğuna,
            kıyamet saatinin katiyen geleceğine ve Senin kabirdekileri dirilteceğine de şehadet
            ederim. Şayet beni nefsime bırakırsan, o zaman zaaf, kusur, günah ve hatalarla baş başa
            bırakmış olursun. Ben sadece Senin rahmetine itimat ediyorum. Ne olur, bütün
            günahlarımı bağışla; zira günahları ancak Sen bağışlarsın. Tevbemi kabul buyur, çünkü
            Sen, tevbe yollarını açan ve o tevbeleri kabul eden Tevvâb ü Rahîm’sin.
            Uykuyu ve uyanıklığı yaratan Cenab-ı Allah’a hamd olsun. Beni sağ-salim ve her
            uzvum yerli yerinde dirilten Allah’a hamd olsun. Şehadet ederim ki, Allah ölüleri de
            diriltir ve O, her şeye gücü yetendir.
            Biz de, bütün mülk de, Azîz ve Celîl olan Allah’a ait olarak sabahladık. Hamd
            Allah’a mahsustur; ululuk ve azamet yalnız Allah’ındır. Yaratma da, emir de, gece ve
            gündüz de, gece ile gündüzü mesken tutmuş her şey de yalnızca Allah’a aittir.
            Allahım! İçinde bulunduğumuz şu günün evvelini sulh ü salâh, ortasını felah, sonunu
            da her bakımdan muvaffakiyetli kıl. Senden dünyanın da, âhiretin de hayrını diliyorum,
            ey Merhametliler Merhametlisi!
            “Allahım! Her türlü gam ve hüzünden Sana sığınıyorum; acizlik ve tembellikten de
            Sana sığınıyorum; korkaklık ve cimrilikten de yine Sana sığınıyorum; borç altında
            ezilmekten ve düşmanların kahrına uğramaktan da yine Sana sığınıyorum. (3 defa)”
            Biz de, bütün mülk de, Allah’a ait olarak sabahladık; O’nun ortağı yoktur. O’ndan
            başka ilah bulunmaz ve dönüş de yine O’nadır.
            “Gökleri ve yeri yaratan, hem gayb hem de şehadet âlemini bilen, her şeyin Rabbi ve
            Sahibi olan Allahım! Şehadet ederim ki, Senden başka ilah yoktur. Nefsimin ve şeytanın
            şerrinden, onun her türlü tuzağından, günah işleyerek kendi nefsime zulmetmekten veya
            başka bir Müslümana kötülük dokundurmaktan Sana sığınırım. (4 defa)”
            Ey Hayy u Kayyûm! Rahmetin hürmetine Senden yardım dileniyorum; her hâlimi ıslah
            buyur ve göz açıp kapayıncaya kadar olsun beni kendime ve nefsime terk etme.
            Allahım! Adı anılmaya en layık olan Sen, kullukta bulunulmaya en layık olan da yine
            Sensin. Sensin yardım istenilenlerin en çok yardım edeni, güç sahiplerinin en şefkatlisi,
            kapısında bir şeyler dilenilenlerin en cömerdi ve verenlerin eli en açık olanı. Sensin her
            şeyin, ortağı olmayan yegâne sahibi ve hâkimi. Sensin eşi ve benzeri olmayan biricik
            varlık. Senden başka ne varsa hepsi yok olmaya mahkûmdur. Sana itaat bile ancak Senin
            izninle olur ve Sen isyan edenleri mutlaka bilirsin. Sana itaat edilir, karşılığını mutlaka
            verirsin. İsyan edilir, affedersin. Her şeye en yakın şahit Sen, en yakın koruyucu da yine
            Sensin. Nefislerin önüne geçer ve perçemlerden yakalarsın. İnsanların yaptıklarını yazar
            ve ecellerini takdir edersin. Kalbler sırlarını Sana açar, dolayısıyla her gizli Sana
            ayandır. Helal, Senin helal kıldığın, haram da Senin haram buyurduğundur. Din, Senin
            teşri kıldığın; emir de Senin hükmettiğindir. Mahlûkat Senindir; kul da Senin kulundur.
            Sen, Raûf ve Rahîm Allah’sın. Göklerin ve yerin kendisiyle parıldadığı vechinin nuru
            hürmetine, Sana ait her bir hak hürmetine ve Senden isteyen kulların hürmetine beni şu
            günün sabahında ve akşamında affetmeni ve kudretinle Cehennem ateşinden korumanı
            diliyorum.
            “Allah bana yeter. O’ndan başka ilah yoktur. O’na tevekkül ettim. O, Arş-ı Azîm’in
            Rabbidir. (7 defa)”
            “Rab olarak Allah’tan, Din olarak İslâm’dan, Resûl olarak da Hazreti Muhammed’den
            (sallallahu aleyhi ve sellem) razı olduk. Rab olarak Allah’tan, Din olarak İslâm’dan, Nebî
            olarak da Hazreti Muhammed’den (sallallahu aleyhi ve sellem) razı oldum. (3 defa)”
            Allahım! Bu günün sabahında benim üzerimde ya da mahlûkatından herhangi biri
            üzerinde olan her bir nimet ancak Sendendir. Senin ortağın yoktur. Hamd Sana mahsus,
            şükür de yine Sana mahsustur.
            Allahım! Senden sürpriz hayırlar diler ve beklenmedik şerlerden Sana sığınırım.
            Allahım! Şu sabaha Senden gelen bir nimet ve afiyet ile ve günahlarım örtülmüş
            olarak çıktım. Dünyada ve âhirette üzerimdeki nimetini, afiyetini ve sıyanetini
            tamamlamanı diliyorum.
            Rabbim Allah’tır, tevekkülüm de Allah’adır. O’ndan başka ilah yoktur. O’na tevekkül
            ettim. O, Arş-ı Azîm’in Rabbi’dir.
            Ululuk ve azamet sahibi Allah’tan başka bir ilah yoktur. O, ne dilemişse olmuş,
            olmamasını dilediği hiçbir şey de olmamıştır. Biliyorum ki, Allah’ın gücü her şeye
            yeter ve Allah, ilmiyle her şeyi kuşatmıştır.
            Allahım! Sen benim Rabbimsin; Senden başka bir ilah yok; ben yalnız Sana tevekkül
            ettim. Sen, Arş-ı Azîm’in Rabbisin. Allah, neyi dilediyse o olmuş, olmamasını dilediği
            de olmamıştır; güç ve kuvvet, ululuk ve azamet sahibi Allah’ındır.
            Allahım! Nefsimin ve perçeminden tuttuğun her canlının şerrinden Sana sığınırım.
            “Şüphesiz ki Rabbim, dosdoğru bir yol üzerindedir.”
            Biz de, bütün mülk de Allah’a ait olarak sabahladık. Hamd, Allah’a mahsustur. Başka
            ilah yoktur, ancak Allah vardır. O’nun ortağı yoktur; mülk de hamd de O’na aittir. O’nun
            her şeye gücü yeter.
            Rabbim! Bu ve bundan sonraki günlerin hayrını Senden diler, bugünün ve daha
            sonraki günlerin şerrinden de Sana sığınırım.
            Rabbim! Tembellikten ve ihtiyarlığın sıkıntılarından Sana sığınırım.
            Rabbim! Cehennem’deki ve kabirdeki azaptan Sana sığınırım.
            “Allahım! Sana sığınırım küfürden ve fakirlikten. Allahım! Sana sığınırım kabir
            azabından. Senden başka ilah yoktur. (3 defa)”
            “Allahım! Bedenime afiyet ver. Allahım! Kulağıma afiyet ver. Allahım! Gözüme
            afiyet ver. Senden başka ilah yoktur. (3 defa)”
            Yüce Zâtına mahsus hamd ile Allah’ı tesbih ederim. Kuvvet sadece Allah’ındır. Allah
            ne dilediyse olmuş, olmamasını dilediği de olmamıştır. Biliyorum ki, Allah’ın gücü her
            şeye yeter ve Allah, sonsuz ilmiyle her şeyi kuşatmıştır.
            İslâm fıtratı, ihlas/tevhid kelimesi ile Peygamberimiz Hazreti Muhammed’in (sallallahu
            aleyhi ve sellem) dini üzerinde ve hiçbir zaman şirke düşmeden hep Hakk’a yönelen ve
            Müslüman olan atamız İbrahim’in (aleyhisselâm) milletinden olarak sabaha erdik.
            Allahım! Tembellikten, kocamaktan, ihtiyarlığın zorluklarından, dünyanın aldatıcı
            yüzünden ve âhiret azabından Sana sığınıyorum. Biz de, bütün mülk de, Âlemlerin
            Rabbi Allah’a ait olarak sabahladık.
            Allahım! Senden bugünün hayrını, fethini, yardımını, nurunu, bereket ve hidayetini
            istiyor, bugünde ve bundan sonraki günlerde olan ve olacakların şerrinden Sana
            sığınıyorum.
            Allah’tan başka ilah yoktur. Büyük Allah’tır; başka ilah yoktur, sadece Allah vardır.
            Allah’tan başka ilah yoktur; O’nun ortağı bulunmaz. Allah’tan başka ilah yoktur. Hamd
            ve mülk O’na mahsustur. Allah’tan başka ilah yoktur; gerçek havl ve kuvvet ancak
            Allah’a aittir. Allah’ın lütfu iledir.
            Allahım! Dünyada ve âhirette Senden afiyet diliyorum.
            Allahım! Dinimde ve dünyamda, ailemde ve malımda Senden bizi affetmeni ve bize
            afiyet vermeni dileniyorum.
            Allahım! Ayıplarımı setret ve beni korkularımdan emin kıl.
            Allahım! Önümden, arkamdan, sağımdan, solumdan ve üstümden gelecek tehlikelerden
            beni koru. Ayağımın altından ansızın kıstırılıvermekten de Senin azametine sığınıyorum.
            “Allah’ı her türlü noksandan tenzih eder ve O’na hamd ederim. Şanı yüce Allah, her
            türlü eksiklikten münezzehtir. (100 defa)”
            “Allah bütün noksanlardan münezzehtir. Hamd Allah’a mahsustur. Allah’tan başka
            ilah yoktur. Büyük Allah’tır. (100 defa)”
            Allahım! Senden, imanda sıhhat, güzel ahlâkla bezenmiş iman, arkasından felah
            gelecek bir muvaffakiyet, katından rahmet ve afiyet ve nezdinden mağfiret ve rıza
            diliyorum.
            Allahım! İmanı bize sevdir ve onu kalblerimizde tezyin et. Küfür, fısk ve isyanı da
            bize çirkin göster ve bizi hep dosdoğru yolda yürüyenlerden eyle.
            Allahım! Senden, Seninle itmi’nan bulmuş, Sana kavuşacağına inanan, kazana razı ve
            verdiğine kanaat eden bir nefis diliyorum.
            “Allahım! Bilerek şirk koşmaktan Sana sığınıyor, bilemediklerimden dolayı da
            mağfiretini diliyorum. (3 defa)”
            Allahım! Her işte âkıbetimizi güzel eyle ve bizi dünyada rezil rüsvay olmaktan,
            âhirette de azaba uğramaktan muhafaza buyur.
            Allahım! Efendimiz Hazreti Muhammed’e (sallallahu aleyhi ve sellem), âl ü ashâbına salât ü
            selâm eyle ve o salavât hakkı için dualarımızı kabul buyur. Âmîn! Velhamdü lillahi
            Rabbilâlemîn.</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Allahım! Selam Sensin, bütün kusurlardan sâlimsin ve herkes için selâmet
            kaynağısın. Ey celâl ve ikram sahibi! Bereket Senin şiarın, ululuk da şanındır. Allah,
            bütün noksan sıfatlardan münezzehtir. Bütün hamd ü senalar O’nadır. O’ndan başka
            ilah yoktur. Gerçek güç ve kuvvet, ululuk ve azamet tahtının biricik sultanı
            Allah’ındır. “Allah o ilahtır ki, Kendisinden başka ilah yoktur. Hayy’dır,
            Kayyûm’dur. Kendisini ne bir uyuklama, ne de uyku tutar. Göklerde ve yerde ne
            varsa O’nundur. İzni olmadan huzurunda şefaat etmek kimin haddine? Yarattığı
            mahlûkların önünde, ardında ne var, hepsini bilir. Mahlûklar ise O’nun dilediğinden
            başka, ilminden hiçbir şey kavrayamazlar. O’nun kürsüsü gökleri ve yeri kaplamıştır.
            Gökleri ve yeri koruyup gözetmek O’na ağır gelmez; O öyle ulu, öyle büyüktür.”
            “Sübhanallah. (33 defa)” “Elhamdülillah. (33 defa)” “Allahuekber. (33 defa)”
            “Lâilâheillallah. (100 defa)”
            Ey kalbleri evirip çeviren Allahım! Kalblerimizi dinin üzere sâbit kıl.
            “Eûzübillahimineşşeytanirracîm. Bismillahirrahmanirrahîm. (10 defa)”
            Biz ve bütün mülk, Allah’a ait olarak akşamladık. O’nun ortağı yoktur. O’ndan
            başka bir ilah da bulunmaz. Dönüş O’nadır. Biz ve bütün mülk Allah’a ait olarak
            akşama erdik. Kusursuz olarak yaratıp her tarafa saçtığı şeylerin şerrinden, yerin
            üstüne düşmesin diye göğü tutan ve göğün ancak Kendi izniyle düşebileceği Allah’a
            sığınırım.
            Allahım! Senden imanda sıhhat, güzel ahlâkla bezenmiş bir iman, peşinden felah
            gelecek bir muvaffakiyet, katından bir rahmet ve afiyet ve mağfiret ve rızanı
            diliyorum.
            “Gökleri ve yeri yaratan, hem gayb hem de şehadet âlemini bilen, her şeyin Rabbi ve
            Sahibi olan Allahım! Şehadet ederim ki, Senden başka ilah yoktur. Nefsimin ve şeytanın
            şerrinden, onun her türlü tuzağından, günah işleyerek kendi nefsime zulmetmekten veya
            bir başka Müslümana kötülük dokundurmaktan Sana sığınırım. (3 defa)”
            “Allahım! Senden başka ilah olmadığına, Senin bir olduğuna, şerîkin bulunmadığına
            ve Hazreti Muhammed’in (sallallahu aleyhi ve sellem) Senin kulun ve Resûlün olduğuna, Seni,
            hamele-i arşını, meleklerini ve bütün mahlûkatını şahit tutarak akşamladım. (3 defa)”
            Allahım! Dünyada ve âhirette Senden afiyet dilerim.
            Allahım! Dinim, dünyam, ailem ve malımda Senden afv u afiyet diliyorum.
            Allahım! Ayıplarımı ört ve beni korktuklarımdan emin eyle.
            Allahım! Önümden, arkamdan, sağımdan, solumdan ve üstümden gelebilecek
            tehlikelerden beni koru. Ayaklarımın altından derdest edilmekten de Senin azametine
            sığınırım.
            “Rab olarak Allah’tan, Din olarak İslâm’dan, Resûl olarak da Hazreti Muhammed’den
            (sallallahu aleyhi ve sellem) razı olduk. Rab olarak Allah’tan, Din olarak İslâm’dan, Nebî
            olarak da Hazreti Muhammed’den (sallallahu aleyhi ve sellem) razı oldum. (3 defa)”
            “Allahım! Sana sığınırım küfürden ve fakirlikten.
            Allahım! Sana sığınırım kabir azabından. Senden başka ilah yoktur. (3 defa)” “Allahım!
            Bütün vücuduma afiyet ver.
            Allahım! Kulağıma afiyet ver.
            Allahım! Gözüme afiyet ver. Senden başka ilah yoktur. (3 defa)”
            Allah’a hamd ederek O’nu tenzih ederim. Gerçek güç yalnız Allah’ındır. Dilediği
            olur, olmamasını dilediği de olmaz. “Bilirim ki, Allah’ın her şeye gücü yeter ve o
            ilmiyle her şeyi kuşatmıştır.”
            İslâm fıtratı ve ihlas/tevhid kelimesi ile Peygamberimiz Hazreti Muhammed’in
            (sallallahu aleyhi ve sellem) dini üzerinde ve hiçbir zaman şirke düşmeden hep Hakk’a
            yönelen ve Müslüman olan atamız İbrahim’in (aleyhisselâm) milletinden olarak akşama
            erdik.
            Ya Hayy u ya Kayyûm! Rahmetin hakkı için Senden yardım dileniyorum; her hâlimi
            ıslah buyur ve göz açıp kapayıncaya kadar olsun beni nefsime terk etme.
            Allahım! Adı anılmaya en layık olan Sen, kullukta bulunulmaya en layık olan da yine
            Sensin. Sensin yardım istenilenlerin en çok yardım edeni, güç sahiplerinin en şefkatlisi,
            kapısında bir şeyler dilenilenlerin en cömerdi ve verenlerin eli en açık olanı. Sensin her
            şeyin, ortağı olmayan yegâne sahibi ve hâkimi. Sensin eşi ve benzeri olmayan biricik
            varlık. Senden başka ne varsa hepsi yok olmaya mahkûmdur. Sana itaat bile ancak Senin
            izninle olabilir ve Sen isyan edenleri mutlaka bilirsin. Sana itaat edilir, karşılığını
            verirsin. İsyan edilir, affedersin. Her şeye en yakın şahit Sen, en yakın koruyucu da yine
            Sensin. Nefislerin (arzularının) önüne geçer ve perçemlerden yakalarsın. İnsanların
            yaptıklarını yazar ve ecellerini takdir edersin. Kalbler sırlarını yalnız Sana açar,
            dolayısıyla her gizli Sana ayandır. Helal, Senin helal kıldığın, haram da Senin haram
            buyurduğundur. Din, Senin teşri kıldığın; emir de Senin hükmettiğindir. Mahlûkat, Senin
            mahlûkatın; kul da Senin kulundur. Sen, Raûf ve Rahîm Allah’sın. Göklerin ve yerin
            kendisiyle parıldadığı yüzünün nuru hürmetine, Sana ait her bir hak hürmetine ve Sana
            el açıp dua eden kulların hürmetine beni şu günün sabahında ve akşamında affetmeni ve
            kudretinle Cehennem ateşinden korumanı diliyorum.
            “Allah bana yeter. O’ndan başka ilah yoktur. Ona tevekkül ettim. O, Arş-ı Azîm’in
            Rabbidir. (7 defa)”
            Allahım! Sen, benim Rabbimsin; Senden başka ilah yoktur. Beni Sen yarattın. Ben,
            Senin kulunum ve gücüm yettiğince Sana olan ahdime ve vaadime bağlı kalacağıma söz
            veriyorum. Yaptıklarımın şerrinden Sana sığınırım. Üzerimdeki nimetlerini itiraf,
            günahlarımı da ikrar ederim. Beni bağışla; zira günahları sadece Sen bağışlarsın.
            Allah’tan başka ilah yoktur. Büyük Allah’tır; başka ilah yoktur, sadece Allah vardır.
            Allah’tan başka ilah yoktur; O’nun ortağı bulunmaz. Allah’tan başka ilah yoktur. Hamd
            ve mülk O’na mahsustur. Allah’tan başka ilah yoktur; gerçek havl ve kuvvet ancak
            Allah’a aittir. Allah’ın lütfu iledir.
            “Yüce ismi anılınca ne yerde ne de gökte hiçbir şeyin zarar veremeyeceği Allah’ın
            ismiyle ki, O Semî ve Alîm’dir. (3 defa)”
            Yarattıklarının şerrinden Allah’ın tastamam (her türlü eksiklikten uzak) kelimelerine
            (kelâmına, kazasına, icraatına ve kudretine) sığınıyorum.
            “Haydi, siz akşama girerken, sabaha çıkarken Allah’ı takdis ve tenzih edin, namaz
            kılın! Göklerde ve yerde hamd, güzel övgü O’na mahsustur. İkindi vaktinde de, öğleye
            girerken de, O’nu takdis ve tenzih edin, namaz kılın! O, ölüden diriyi çıkarır, diriden
            ölüyü çıkarır ve ölmüş toprağa hayat verir. İşte siz de öldükten sonra böylece
            diriltileceksiniz.”
            Biz de, bütün mülk de Allah’a ait olarak akşamladık. Hamd, Allah’a mahsustur. Başka
            ilah yoktur, ancak Allah vardır. O’nun ortağı yoktur; mülk de hamd de O’na aittir. O’nun
            her şeye gücü yeter.
            Rabbim! Bu ve bundan sonraki gecelerin hayrını Senden diler, bu gecenin ve daha
            sonraki gecelerin şerrinden de Sana sığınırım.
            Rabbim! Tembellikten ve ihtiyarlığın dertlerinden Sana sığınırım.
            Rabbim! Cehennem’deki ve kabirdeki azaptan Sana sığınırım.
            Allahım! Tembellikten, düşkünlük ölçüsünde yaşlanmaktan, ihtiyarlığın dertlerinden,
            dünyanın fitnesinden ve kabir azabından Sana sığınıyorum. Biz de, bütün mülk de,
            Âlemlerin Rabbi Allah’a ait olarak akşamladık.
            Allahım! Senden bu gecenin hayrını, fethini, yardımını, nurunu, bereket ve hidayetini
            istiyor, bu ve bundan sonraki gecelerde olan ve olacakların şerrinden Sana sığınıyorum.
            Allahım! İmanı bize sevdir ve onu kalblerimizde tezyin et. Küfür, fısk ve isyanı da
            bize çirkin göster ve bizi hep dosdoğru yolda yürüyenlerden eyle.
            Allahım! Senden, Seninle itmi’nan bulmuş, Sana kavuşacağına inanan, kazana razı ve
            verdiğine kanaat eden bir nefis diliyorum.</turkce>
        <anlam></anlam>
        <adet>3</adet>
    </dua>


    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Lütfunu esirgeme ey Rab bu kuluna ki, azığı pek kalîl,
            İflas etmiş olsa da sadakatle yine kapına geldi ey Celîl!
            Günahı pek büyük; Sen o günahları yarlığa ne olur,
            Hâli de pek acip, hem günahkâr bir abd-i zelîl.
            Onunki isyan üstüne isyan, hata üstüne hata,
            Senden ihsan üstüne ihsan, hem de atâ-yı cezîl.
            Kum taneleri sayısınca günahlarından Sana sığınıyor,
            N’olur müsamahanı göster de sil onları ey Cemîl!
            Nice olur hâlim, yok defterde işe yarar bir fiil,
            Günahlarım çok, kulluğa gelince pek kalîl.
            Ruhumun yaralarını sar da, hâcâtıma kıl bir çare,
            Sen Şâfî-i Hakikî, ben de kalbi sakîm bir alîl.
            Beni yakan ateşe de “berd ü selâm ol” de ey Allahım,
            Bir zaman dediğin gibi fî hakk-ı Halîl.
            Sensin Şâfî, Sensin Kâfî, evvel-âhir her işte,
            Ente Rabbî, Ente hasbî, Ente lî ni’me’l-Vekîl.
            Cömertliğine yoktur sınır, fazlınla bu kulunu sevindir,
            Gönlümü şâd eyle, göster de en güzel bir delil.
            Saç rahmetini üzerimize, hem emin kıl korktuğumuzdan,
            Ya İlahî! Sensin yegâne hüküm sahibi, münadin de Cebraîl.
            Nerde Mûsa, nerde İsa, nerde Yahya, nerde Nuh,
            Sen ey Sıddîk-ı Sâdık, dön de ara bul bir Mevlâ-yı Celîl!</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Ey Merhametliler Merhametlisi Allahım! Senin Nebiy-yi Ekrem’in, bizim Efendimiz
            Hazreti Muhammed (aleyhi milyon milyon essalâtü vesselâm) hürmetine.. Halîlin, Seyyidina
            İbrahim (aleyhisselâm) hürmetine.. Neciyyullah, Seyyidina Hazreti Mûsa (aleyhisselâm)
            hürmetine.. Kelimetullah ve Ruhullah, Seyyidina Hazreti İsa (aleyhisselâm) hürmetine..
            Hazreti Mûsa’nın Tevrat’ı, Hazreti İsa’nın İncil’i, Hazreti Dâvud’un Zebûr’u ve Hazreti
            Muhammed’in (ala nebiyyina ve aleyhimüsselâm) Furkan’ı hürmetine.. kullarına gönderdiğin
            bütün vahiyler hürmetine.. icra buyurduğun her hükmün hürmetine.. Senden isteyip de
            dileğine erişen kulların hürmetine.. zenginken fakir, fakirken zengin hâle getirdiğin
            insanlar hürmetine.. yolunu yitirmişken hidayet ettiğin kimseler hürmetine.. Mûsa
            Peygamber’e indirdiğin ismin hürmetine.. kullarının rızıklarını dağıttığın ismin
            hürmetine.. üzerine koyduğunda arzın istikrar bulduğu ismin hürmetine.. semavatı
            yükseklerde tutan ismin hürmetine.. dağların kendisiyle yerlerine oturduğu ismin
            hürmetine.. Arş’ın kendisiyle yücelerde durduğu ismin hürmetine.. Yüce Kitabında,
            Senin ulu nezdindeki apaçık bir nurdan inzal buyurulmuş olan Tâhir, Mutahher, Ehad,
            Samed, Vitr ismin hürmetine.. kendisiyle gündüzü aydın, geceyi de karanlık kıldığın
            ismin hürmetine.. azamet, kibriya ve nur-u vechin hürmetine… bu kulunu Kur’ân-ı Azîm
            ve O’nun bilgisiyle rızıklandır. Demimi, damarımı, kulağımı ve gözümü O’nunla doyur
            ve ulaşılması mümkün olmayan havl ü kuvvetinle bedenimi hep Kur’ân yolunda
            istihdam buyur.</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Allahım! Sen onlara hiç ihtiyacın olmadığı hâlde insanları yarattın; sonra onların bir
            kısmı salih ameller işleyip Cennetlik oldular, diğer kısmı da ısrarla işleyip durdukları
            günahlar yüzünden Cehennem’i boyladılar. Rabbim, ne olur, bu aciz kulunu Cehennem
            azabından muhafaza buyur ve Cennet’e layık kullarından eyle!
            Allahım! İnsanoğlunu varlık sahasına çıkaran Sen, daha yaratmadan evvel kimin
            hayatını iyi işlerde kullanıp saîd olacağını, kimin de kötü yollara düşüp bir şakî hâline
            geleceğini bilen de yalnız Sensin. Rabbim, bahtına düştüm, bu affına pek muhtaç kulunu
            bilerek ya da bilmeyerek işlediği günahlardan dolayı şakîlerden eyleme!
            Allahım! Herkesin dünyadayken ne tür fiiller yapacağını, daha onları yaratmadan
            evvel Sen ezelî ilminle biliyor ve görüyordun. Onların da Senin ilmin dışına çıkmaları
            katiyen söz konusu değildir. Rabbim, inayetini esirgeme ve bu bendeni hep Sana
            kullukta istihdam eyle!
            Allahım! Sen bir şeyi dilemeden hiç kimse o şeyi dileyemez. Ne olur, meşîet-i
            İlahîyeni, irademi beni hep Sana yakınlaştıracak ameller için kullanmam istikametinde
            gerçekleştir!
            Ey Kudreti Nihayetsiz Allahım! Bütün varlığın harekâtını tanzim eden sadece Sensin.
            Sen dilemeden hiçbir nesne, hiçbir şekilde hareket edemez; Senden benim bütün
            hareketlerimi rızan istikametinde ve takva dairesinde tutmanı diliyorum.
            Allahım! Hayrı yaratan da Sen, şerri yaratan da Sensin. Senin kullarından bir kısmı
            hayır yolunu, bir kısmı da şer yolunu tutmuşlardır.
            Rabbim! Sen beni hep hayır yolunda yürüyenlerden eyle!
            Allahım! Cennet’i de, Cehennem’i de yaratan Sensin. Kullarından bir kısmını
            Cennet’e ehil hâle getirdin; diğer kısmı da kendi cürümleri yüzünden Cehennem’e
            müstahak oldular.
            Rabbim! Sen bu nâçar kulunu Cennet’in sakinlerinden biri eyle!
            Allahım! Sen dilersen, müstahak olanları dalâlet vadilerinde dolaştırır ve sinelerine
            darlık üstüne darlık atarsın.
            Ne olur Rabbim! Benim sadrımı imana aç ve imanın güzelliklerini kalbime duyur ve o
            güzelliklerle ruhumu doyur!
            Allahım! Olup biten bütün işleri evirip çeviren yalnız Sensin; neticede her şeyin
            dönüşü de sadece Sanadır.
            Allahım! Ölümden sonraki hayatımı güzel bir hayat eyle ve beni Sana yakın olan
            mukarreb kullarının arasına kat.
            Yüceler Yücesi Allahım! Dileyenler başka başka kapılara iltica edip oralarda
            kendilerine bir sığınak arayıp dursunlar; benim biricik dayanağım Sen, güven kaynağım
            da yalnızca Sensin. Çünkü azamet tahtının yegâne sultanı Sen, gerçek güç ve kuvvetin
            tek sahibi de yine Sensin!</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Bizi İslâm ile azîz, iman ile kerîm ve Nebîsi ile muhterem kılan; bizleri O’nunla
            dalâletten hidayete çıkaran, dağınıklıktan kurtaran, kalblerimizi te’lif buyuran,
            düşmanlık besleyenlere karşı bize yardım eden, beldelere hâkim eyleyen ve bizi
            birbirimizi seven kardeşler hâline getiren Allah’a hamd olsun. Hamd ediyoruz bütün bu
            nimetlerinden dolayı Allah’a ve O’ndan, nimetlerini artırarak devam ettirmesini
            diliyoruz. Nimetlerine karşı içimizi şükür hisleriyle doldurmasını istiyoruz. Muhakkak
            ki Allah, düşmanlıkla oturup kalkanlara karşı bizi nusretiyle te’yîd etmiş ve böylece
            vaadini gerçekleştirmiştir.
            Allahım! Ayaktayken, otururken, uyurken her hâlimi İslâm’a muvafık eylemek suretiyle
            beni koru. Düşmanların ve hasetçilerin benimle alay etmesine de müsaade etme.
            Allahım! Beni nezdindeki hayırlara eriştir ve bütün şerlerden muhafaza buyur.
            Allahım! Yüce Kitabının âyetlerini tefekkür ve tedebbür ile okumaya beni de
            muvaffak kıl. Kitabın hakkında anlayışımı artır ve manasını anlama payesine eriştir.
            İnsanı büyüleyen ve hayrete sevk eden sayısız güzelliklerine gözlerimi aç. Ömrüm
            oldukça o şanı yüce Kitap’la amel etmeye beni muvaffak eyle. Şüphe yok ki, Sen her
            şeye Kâdir’sin.
            Allahım! Günahlarımı yarlığa ve tevbemi kabul buyur.
            Allahım! Perçemini yed-i kudretinde tuttuğun her şeyin şerrinden Sana sığınıyor ve
            nezdindeki güzelliklere beni de nâil kılmanı diliyorum.
            Allahım! Beni müminlere kol kanat germeye ve her zaman onlara karşı mülâyemetle
            davranmaya muvaffak kıl.
            Allahım! Kalbim katıdır; itaatkâr kullarına karşı, Senin hoşnutluğun ve âhiret
            istikametinde, hakka muvafık olacak şekilde kalbimi yumuşat. Beni, Sana düşmanlık
            besleyenlere, fısk u fücûra dalmış müfsitlere ve münafıklara karşı da, onlara
            zulmetmeyecek ve haddi aşmayacak şekilde, sert ve şiddetli eyle.
            Allahım! Ben Senin cimri kullarından biriyim; ne olur, israf ve tebzîre girmeden, riya
            ve süm’aya düşmeden istikamet içerisinde hep cömertçe davranan ve bu talebinde
            sadece Senin rızanı ve âhiret yurdunu gözeten kullarından eyle.
            Allahım! Gaflet ve nisyanım çoktur; her hâlimde Seni ve ölümü hatırlamayı gönlüme
            ilham buyur.
            Allahım! Kulluk çizgisindeki amellerimde pek zayıfım; itaat ve kullukta güzel niyet ile
            beraber dinçlik nasip eyle; eyle ki, o ancak Senin izzet ve tevfîkinle vücuda gelir.
            Allahım! Yakîn ve birr ü takvada beni sabit kıl. Huzuruna çıkacağım mülahazasını
            zihnimde hep taze tut. Sana karşı hep hayâlı eyle. Senin hoşnutluğuna vesile olacak
            hususlarda kalbime huşû sal. Nefis muhasebesine, zamanımı salih amellerle
            değerlendirmeye ve şüpheli şeylerden uzak durmaya beni muvaffak kıl.
            Allahım! Huzuruna Senin Nebiy-yi Ekrem’inin amcası Hazreti Abbas’ı, diğer
            yakınlarını ve O’nunla maiyyet şerefine ermiş büyük insanları vesile ederek geldik. Sen,
            “O duvar, şehirdeki iki yetim çocuğa aitti. Duvarın altında onlara ait bir define
            gömülü idi. Babaları da salih, iyi bir insandı.” buyuruyorsun ki, sözün haktır.
            Babalarının salâhatinden dolayı o iki yetimi koruduğun gibi, Nebiy-yi Muhteremin
            hürmetine amcasının hatırını gözet, böylece bir kez daha Nebî’nin şeref ve izzetini
            yücelt ve bizim dualarımızı kabul buyur.
            Allahım! Bizi bağışla; şüphesiz Sen çok bağışlayansın.
            Allahım! Sen görüp gözetensin; yolunu kaybedenleri asla ihmal etmez, kolu kanadı
            kırıkları yalnızlıklarına terk etmezsin.
            Allahım! Küçükler yana yakıla çağrışıp durmakta, büyükler de kalbleri buruk iki
            büklüm olmaktadır. Hepsi de hâllerini Sana arz ediyorlar. Zaten Sen, gizliyi de açığı da
            bilirsin. Ümitsizliğe düşmeden ve yıkılıp gitmeden onlara yardım et Allahım! “Kâfirler
            güruhu dışında hiç kimse Allah’ın rahmetinden ümidini kesmez.”
            Allahım! Bizi emrin üzere sabit kıl. Dosdoğru yolundan ayırma ve fazl u ihsanlarınla
            rızıklandır.
            Allahım! Senden, vaktimi bereketli eylemeni ve her anımı en salih bir amelle, salih
            bir kul olarak geçirmeye beni muvaffak kılmanı diliyorum.
            Allahım! Bütün amellerimi salih ve arızasız eyle. Hepsini sadece Senin için işlenmiş
            ameller eyle ve onlardan Senden başkasına hiçbir hisse bırakma.
            Allahım! Yarattıklarının zulmüne uğramaktan ve onların herhangi birisine haksızlık
            yapmaktan Sana sığınıyorum.
            Allahım! Görüyorum ki, dünyada hiçbir şey dâimî değil ve hiçbir vaziyet tekdüze
            devam etmiyor.
            Allahım! Konuştuğum zaman bilerek konuşmayı, sustuğumda da bir hikmete mebni
            susmayı bana nasip eyle.
            Allahım! Dünyadaki nasibimi beni azdıracak kadar çok, kendimi unutacak kadar da az
            eyleme. Şüphesiz, az ve kâfi olan, çok ve oyalayıp Hak’tan uzaklaştırandan hayırlıdır.
            Allahım! Beni acılarımla baş başa bırakma. Gaflete düştüğüm bir anda ansızın derdest
            etme.
            Allahım! Gaflete düşmeme bile müsaade etme.
            Allahım! Yolunda cihat ve Nebî’nin beldesinde vefat (lutfet.)
            Allahım! Birisi canıma kastedecek olursa o, Senin huzurunda bir kez rükûa varmış ya
            da bir defa bile secde etmiş birisi olmasın; olmasın ki, kıyamet gününde, Senin yanında
            onunla hüccet yarışına girme gibi bir talihsizliğe düşmeyelim.
            Hamd olsun O Allah’a ki, canıma kasteden kişi bir kez bile alnı secdeye varmış birisi
            olmadı.
            Allahım! Hâlimi görüyor, ihtiyacımı biliyorsun. Ne olur, beni huzurundan felah ve
            necaha ermiş, dilekleri kabul edilmiş, mağfiret ve merhamet mazhariyetiyle
            payelendirilmiş bir kulun olarak çevir.</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Fâtiha Sûresi: Ey Allahım! Ey Âlemlerin Rabbi! Ey Rahman! Ey Rahîm! Ey din
            gününün, hesap gününün tek hâkimi!
            Bakara Sûresi: Ey arzı bir döşek, semayı da bir kubbe yapan ve semadan yağmur
            indirip, onunla rızık olarak çeşitli mahsuller çıkaran! Ey yeryüzünde bulunan her şeyi
            bizim için yaratıp, sonra semaya istiva buyuran ve orayı yedi gök hâlinde sağlamca
            nizama koyan! Ey her şeyi hakkıyla bilen! Ey Hazreti Âdem’e bütün isimleri öğreten ve
            sonra onları meleklere arz eden! Ey göklerde ve yerde ne varsa hepsi Kendisine ait
            olan! Bir şeyi yaratmak isteyince sadece “Ol!” diyen ve dedikleri hemen oluveren! Ey
            çokça tevbe edenleri ve tevbe edip tertemiz olanları seven! Ey hayatı Kendinden, ebedî
            hayy olan Hayy ve Kendi Kendine kâim olan Kayyûm! Ey Kendisini ne bir uyuklama ne
            de uyku tutan! Ey Kürsîsi gökleri ve yeri kaplayan! Ey semaları ve arzı koruyup
            gözetmek Kendisine ağır gelmeyen ululuk ve azamet tahtının sultanı Aliyy ü Azîm!
            Âl-i İmran Sûresi: Ey Furkan’ı gerçeğin ta kendisi ve daha önce indirilen kitapları
            tasdik edici olarak indiren! Ey gerek yerde, gerekse gökte hiçbir şey Kendisine gizli
            kalmayan!
            O’dur ki, annelerinizin rahimlerinde size dilediği şekli verir. O’ndan başka ilah
            yoktur. Eşi, benzeri olmayan yegâne galip ve her şeyi yerli yerinde vaz’eden Azîz ü
            Hakîm O’dur. Mülk ve hâkimiyetin sahibi Mâlikü’l-Mülk de yalnız O’dur.
            Allahım! Sen mülkü dilediğine verir, dilediğinden de çeker alırsın. Dilediğini azîz,
            dilediğini zelîl kılarsın. Her türlü hayır yalnız Senin elindedir. Sen elbette her şeye
            kâdirsin. Geceyi gündüze katar günü uzatır, gündüzü de geceye katar geceyi uzatırsın.
            Ölüden diri, diriden de ölü çıkarırsın. Ve dilediğin kimseye sayısız rızıklar ihsan
            edersin.
            Ey Âdem ve Nuh nebîleri ve Hazreti İbrahim’in ailesi ile İmran ailesini insanlar
            içinden seçip onlara üstün kılan! Ey dilediğini affeden ve dilediğine azap eden! Ey
            çokça bağışlayan ve bol bol merhamet eden! Ey ihsan sahiplerini seven! Ey en güzel
            mükâfatlar nezdinde olan!
            Nisâ Sûresi: Ey kullarına zerre kadar bile zulmetmeyen, dahası zerre kadar bile olsa
            kullarının iyiliklerini kat kat artıran ve onları yüce nezdinden büyük bir sürprizle
            mükâfatlandıran! Ey semavat u arzda ne varsa hepsinin mâliki! Ey hiçbir şeye muhtaç
            olmayan ve herkesin hamd ü senasının biricik mercii olan Ğaniyy ü Hamîd!
            Mâide Sûresi: Ey hikmetine uygun olarak dilediği şekilde hükmeden! Ey kendilerini
            Hakk’a teslim eden nebîlerin (Yahudilerle ilgili meselelerde) kendisiyle hükmettiği,
            içinde hidayet ve nur olan Tevrat’ı indiren! Ey iki eli de açık olan ve dilediği şekilde
            infak eden! Ey göklerin, yerin ve ikisi içinde bulunan her şeyin hâkimi! Ey her şeye gücü
            yeten!
            En’âm Sûresi: Ey gökleri ve yeri yaratan, karanlıkları ve aydınlığı var eden! Ey
            gizlimizi de, açığımızı da, iyi ya da kötü ne işleyeceğimizi de bilen! Ey gecede ve
            gündüzde barınan her şey Kendisinin olan! Ey her şeyi işiten Semî ve her şeyi bilen
            Alîm! Ey bilinmeyen nice hazinelerin ve görünmeyen gayb âleminin anahtarları
            nezdinde bulunan; onları Kendisinden başka kimse bilmeyen; Kendisi karada ve denizde
            ne varsa hepsini bilen! Ey Kendisinin haberi olmadan bir tek yaprak bile düşmeyen! Ey
            yerin karanlıkları içindeki bir tek taneyi bile bilen! Ey hesaba çekenlerin en süratlisi!
            Ey sözü hak olan! Sura üfleneceği gün de hâkimiyet Kendisine ait olan! Görünmeyeni
            de, görüneni de, olmuşu da, olacağı da bilen! Her şeyi yerli yerinde vaz’eden ve
            herkesten ve her şeyden haberdar olan Hakîm ü Habîr! Ey karanlığı yarıp sabahı ortaya
            çıkaran! Dinlenmemiz için geceyi, vakitlerimizi hesaplamak için de Güneş ve Ay’ı
            yaratan! Ey bunları takdir eden Azîz ü Alîm! Ey gözlerin Kendisine erişemediği, ilmi
            ise bütün gözleri ihata eden Latîf ü Habîr! Ey merhameti geniş fakat azabı mücrim
            toplumdan geri çevrilemeyen!
            A’raf Sûresi: Ey açığı ve gizlisiyle bütün fuhşiyatı, her türlü günahı ve haksız yere
            tecavüzde bulunmayı haram kılan! Ey gökleri ve yeri altı zamanda yaratan ve sonra
            Arş’a istiva buyuran! Ey yaratmak ve emretmek Kendisine mahsus olan! Ey şanı pek
            yüce olan! Ey Âlemlerin Rabbi! Ey dağa tecelli eder etmez onu un ufak ediveren!
            Enfal Sûresi: Ey emirleriyle hakkı üstün kılan ve şirkin kuvvetini yok ederek
            kâfirlerin ardını kesen! Ey kâfirlerin tuzaklarını zayıflatan!
            Tevbe Sûresi: Ey müşriklerin ortak koştukları şirkten münezzeh olan! Ey, Resûlünü
            kâfirler Mekke’den çıkardıklarında O’na yardım eden! Ey kullarına tevbe yollarını
            açan, onların tevbelerini ve sadakalarını kabul eden Tevvâb ü Rahîm! Ey mümin
            kullarından canlarını ve mallarını Cennet karşılığında satın alan! Ey Resûlünü savaşa
            katılmayanlara izin verdiğinden ötürü affettiği gibi, Muhacirlerle Ensârı da tevbeye
            muvaffak buyuran ve sonra onların bu tevbelerini kabul eden! Ey Arş-ı Azîm’in,
            Kendisinden başka ilah olmayan yegâne Rabbi!
            Yunus Sûresi: Ey gökleri ve yeri altı vakitte yaratan, sonra Arş’a istiva buyuran ve
            bütün kâinatı yerli yerince idare ve tedbîr eden! Ey izni olmadan hiç kimse yüce
            nezdinde şefaat edemeyen! Ey Güneş’i bir ışık, Ay’ı da bir nur yapan! Yılların sayısını
            ve vakitlerin hesabını bilebilmemiz için Ay’a değişik menziller takdir eden! Ey izzet ve
            azametin biricik sahibi, ey her şeyi işitip bilen Semî u Alîm! Ey hükmeden ve hüküm
            verenlerin en hayırlısı olan!
            Hûd Sûresi: Ey kullarının içlerinde gizlediklerini de, açığa vurduklarını da pek iyi
            bilen! Bütün sinelerin kökünü, künhünü dahî bilen! Ey gökleri ve yeri altı vakitte
            yaratan ve daha önce Arş’ı su üstünde olan! Ey her şeyi koruyup gözeten, görüp
            kaydeden! Ey her şeye her şeyden daha yakın olan Karîb! Dua ve isteklere cevap veren
            Mücîb! Ey halkı ısrarla zulmeden ülkeleri derdest edip cezaya çarptıran ve yakalaması
            pek şiddetli olan! Ey göklerin ve yerin gaybını bilmek Kendisine mahsus olan ve
            hükmetmesi için bütün işler sonunda sadece Kendisine döndürülen!
            Yusuf Sûresi: Ey lütfunu dilediği kimselere eriştiren ve iyiliğe kilitlenmiş ehl-i
            ihsanın mükâfatını asla zayi etmeyen! Ey, “Kâfirler güruhu dışında hiç kimse Allah’ın
            rahmetinden ümidini kesmez.” buyuran! Ey azabı, mücrim topluluklardan hiçbir surette
            geri çevrilemeyen!
            Ra’d Sûresi: Ey gökleri, bizim de görüp durduğumuz gibi, direksiz yükselten ve sonra
            da Arş’a istiva eden! İşlerini hep bir tedbir çerçevesinde düzenleyen ve âyetlerini
            açıklayan! Ey yeri yayıp döşeyen, onda sağlam dağlar yükseltip ırmaklar akıtan ve çeşit
            çeşit meyveler yaratan! Ey her bir dişinin neye gebe olduğunu, karnında ne taşıdığını ve
            rahimlerin neyi eksiltip neyi artırdığını bilen! Ey katında her şey bir ölçü ile olan! Ey
            hem gayb hem de şehadet âlemini bilen ululardan ulu, Kebîr ü Müteâl! Ey kullarına
            şimşeği göstererek hem korku hem ümit veren ve yağmur yüklü bulutlar oluşturan! Ey
            gök gürültüsünün hamd ederek, meleklerin de içlerindeki saygıdan dolayı Kendisini
            tesbih ettikleri Yüce Zât!
            Yıldırımlar gönderir, onlarla dilediğini çarparsın. Hal böyle iken kâfirler yine de
            Allah hakkında birbirleriyle tartışıp dururlar. Hâlbuki O’nun cezası pek çetindir.
            Ey kalbler ancak zikriyle itmi’nana erip oturaklaşan! Ey dilediği hükmü iptal edip,
            dilediğini mahv u ispat eden ve Ümmü’l-Kitab’ı nezdinde tutan! Ey hükmeden ve
            hükmünü denetleyecek hiçbir merci bulunmayan! Ey hesabı çabuk gören!
            İbrahim Sûresi: Ey gökleri ve yeri hikmet ile yaratan ve “Eğer dilerse sizi ortadan
            kaldırıp yepyeni bir nesil getirir. Bu, Allah için hiç zor değildir. Allah’ın size verdiği
            nimetleri birer birer saymaya kalkarsanız, mümkün değil, onları toptan olarak bile
            sayamazsınız. Gerçekten insan zalim ve nankördür.” buyuran!
            Ya Rabbi! Beni de, neslimi de namazı hakkıyla ikâme eden kullarından eyle. Rabbim,
            ne olur, duamı kabul buyur! Ey Rabbimiz! Beni, anne-babamı ve bütün müminleri hesap
            gününde affeyle.
            Hicr Sûresi: Ey semada burç da denilen türlü şekiller arz eden yıldız kümeleri
            yaratıp seyredenler için onları yıldızlarla süsleyen! Ey Hazreti Muhammed’e (sallallahu
            aleyhi ve sellem) bir ismi de Seb-i Mesânî olan Fatiha Sûresi’ni ve Yüce Kur’ân’ı indiren!
            Nahl Sûresi: Ey melekleri, yüce nezdinden bir vahiy ile kullarından dilediği
            kimselere gönderen! Ey göklerde ve yerdeki bütün canlılar ve melekler asla
            kibirlenmeden huzurunda secdeye varan Yüceler Yücesi! Ey adaletli olmayı, ihsanla
            hareket etmeyi ve muhtaç oldukları şeyleri yakınlarına vermeyi kullarına emreden;
            onları hayâsızlıktan, çirkin işlerden ve haddi aşıp tecavüz etmekten nehyeden! Düşünüp
            tutalım diye bize öğüt veren!
            Şüphesiz ki Allah, takvaya sarılanlar ve ihsan şuuruyla iyiliği ve güzelliği takip
            edenlerle beraberdir.
            İsra Sûresi: Ey bir gece bazı delillerini göstermek için kulu Muhammed’i (aleyhissalâtü
            vesselâm) Mescid-i Haram’dan, çevresini mübarek kıldığı Mescid-i Aksa’ya götüren! Ey
            yedi kat sema, arz ve bunların içinde olan herkes Kendisini tenzih eden Ulular Ulusu! Ey
            nebîlerinden bazısını bazısına üstün kılan ve Dâvud’a (aleyhisselâm) Zebûr’u veren! Ey
            Benî Âdem’i şerefli kılan; insanlara karada ve denizde değişik nakil vasıtaları veren;
            onlara helal ve hoş rızıklar bahşeden ve yine onları yarattıklarının birçoğuna üstün
            kılan! Ey Muhammed’i (aleyhissalâtü vesselâm) kıyamet gününde Makam-ı Mahmud’a
            eriştirecek olan! Ey Kur’ân-ı Kerîm’i mümin kullarına şifa ve rahmet olarak indiren! Ey
            çocuk edinmekten münezzeh olan, hâkimiyetinde ortağı bulunmayan, asla acze
            düşmeyen, hiçbir zaman hiçbir ihtiyacı bulunmayan ve kullarına tekbir getirerek Yüce
            Zâtı’nın büyüklüğünü ilan etmelerini emreden!
            Kehf Sûresi: Ey kulu Muhammed’e (aleyhisselâm) Kitab’ı indiren ve o Kitap’ta hiçbir
            çelişkiye yol vermeyen! Ey Kendi hükmüne hiç kimseyi ortak etmeyen! Ey Zülkarneyn’e
            geniş imkânlar bahşeden ve ihtiyaç duyduğu her konuda onun için sebep ve vasıtalar
            ihsan buyuran!
            Meryem Sûresi: Ey Ruhunu Hazreti Meryem’e gönderen ve Ruhu ona kusursuz,
            mükemmel bir insan şeklinde görünüveren! Ey Hazreti Mûsa’ya Tûr’un sağ tarafından
            seslenen ve vasıtasız, hususî konuşmak için onu huzuruna yaklaştıran! Ey İdris’i
            (aleyhisselâm) üstün bir makama yükselten!
            Tâhâ Sûresi: Ey arzı ve yüksek gökleri yaratan! Ey Arş’a istiva buyuran Rahman! Ey
            göklerde, yerde, ikisi arasında ve yerin altında ne varsa hepsi sadece Kendisine ait
            olan! Ey gizliyi de, gizlinin gizlisini de bilen! Ey “Kıyamet gününde Rahman’ın
            azametinden dolayı bütün sesler kısılmıştır; artık fısıltıdan başka bir şey işitilmez.”
            buyuran!
            Enbiya Sûresi: Ey gökte ve yerde söylenen her sözü bilen Semî u Alîm! Ey semavat u
            arzda kim varsa hepsi Kendisinin mülkü olan! Ey yüce nezdindeki melekler
            kibirlenmeden ve yorulmadan Kendisine ibadet eden, gece gündüz ara vermeden Yüce
            Zâtını tesbihte bulunan Ulular Ulusu! Ey geceyi, gündüzü ve her biri bir yörüngede
            yüzüp duran Güneş ve Ay’ı yaratan! Ey kıyamet gününde hiçbir kimsenin zerre kadar
            haksızlığa uğramayacağı dosdoğru ve hassas teraziler vaz’eden!
            Hac Sûresi: Ey İbrahim Nebî’ye Beytullah’ın yerini hazırlayan ve “Sakın Bana
            hiçbir şeyi ortak koşma ve Beytimi de, tavaf edenler, kıyamda duranlar, rükû ve
            secdeye varanlar için tertemiz tut! İnsanları da hacca davet et; yürüyerek sana
            gelsinler.” diye buyuran! Ey gökten indirdiği yağmur ile yeryüzünü yemyeşil hâle
            getiriveren!
            Allah Latîf ü Habîr’dir; en ince noktalara kadar ihtiyaçları görüp gözetir ve her
            şeyden, herkesten haberdardır. O, ne güzel Mevlâ ve ne güzel yardımcıdır!
            Mü’minûn Sûresi: Ey hayatı veren ve geri alan, gece ile gündüzü peş peşe getiren!
            “Hâlâ aklınızı kullanıp bunları bir düşünmez misiniz?” buyurarak kullarını ikaz eden!
            Allah Yüceler Yücesi’dir. Gerçek hükümran O’dur. O’ndan başka ilah yoktur. Pek
            yüce ve değerli olan Arş’ın Rabbidir.
            Yarlığa Rabbim bizi ve merhamet buyur; buyur ki, Sen merhameti en hayırlı olansın.
            Nûr Sûresi: Ey kimi karnı üstünde sürünen, kimi de iki yahut dört ayağı üzerinde
            yürüyen bütün canlıları sudan yaratan! Ey her şeyi en iyi bilen!
            Furkan Sûresi: Ey bütün ins ü cinni uyarsın diye kulu Muhammed’e (aleyhissalâtü
            vesselâm) Kur’ân’ı indiren! Ey rüzgârları rahmetinin önünden müjdeci olarak gönderen ve
            gökten tertemiz bir su indiren! Ey insanı sudan yaratıp ona bir nesep bahşeden ve
            sıhriyet bağı ile başka insanlarla akraba yapan! Ey ibret almak veya şükretmek
            isteyenler için gece ile gündüzü ardı ardına getiren!
            Şuarâ Sûresi: Ey yeryüzünde çiftler hâlinde nice güzel ve faydalı bitkiler yetiştiren!
            Ey sihirbazları secdeye kapandırıp, onlara “Âlemlerin Rabbi’ne, Mûsa ile Harun’un
            (aleyhimesselâm) Rabbi’ne biz de iman ettik.” dedirten! Ey diriliş gününde Cennet’i takva
            sahiplerine yaklaştıran ve Cehennem’i azgınlık yapanlara gösteren! Ey Azîz ü Rahîm!
            Ey Rabb-i Rûhi’l-Emîn!
            Neml Sûresi: Ey göklerde ve yerde gizli olan her şeyi açığa çıkaran; kullarının
            gizlediklerini de, açıkladıklarını da bilen! Ey arzı yaşanmaya elverişli kılan, içinden yer
            yer ırmaklar akıtan, üstünde sağlam dağlar yerleştiren ve iki denizin arasına bir engel
            koyan! Ey çaresiz kalıp da Kendisine yalvaranın duasını kabul ederek sıkıntılarını
            gideren; ona karanın ve denizin karanlıklarında yol gösteren! Ey her şeyi muhkem ve
            mükemmel yapan! Yaptıklarımızın hepsinden haberdar olan!
            Kasas Sûresi: Ey zayıflara ihsanda bulunan, onları dünyada örnek şahsiyetler yapan
            ve ülkelerine vâris kılan! Ey inananlardan olması için Hazreti Mûsa’nın annesinin
            kalbine sabır kuvveti veren! Ey başta da sonda da, dünyada da âhirette de bütün hamd ü
            senalar sadece Yüce Zâtına ait olan! Ey hükümranlığı bütünüyle elinde bulunduran! Ey
            sonunda Kendisine döndürüleceğimiz Yüce Zât!
            Ankebût Sûresi: Ey insanların kalblerinin neleri sakladığını pek iyi bilen! Ey Hazreti
            Nuh’u ve gemisinde bulunanları kurtarıp o gemiyi ve o hâdiseyi bütün insanlara ibret
            vesilesi yapan! Ey her zaman ehl-i ihsanın yanında olan!
            Rûm Sûresi: Ey her işin başında da sonunda da hüküm hep Kendisine ait olan! “O
            gün müminler, Allah’ın nusretiyle sevinecekler. Allah dilediğini muzaffer kılar. Zira
            O, Azîz’dir, Rahîm’dir.” buyuran! Ey mahlûkatı ilkin yoktan var eden ve ölümden sonra
            tekrar dirilten! Bu diriltme Kendisi için pek kolay olan! Ey göklerde ve yerde en yüce
            sıfatlar Ulu Zâtına ait bulunan! Ey eşi benzeri olmayan yegâne galip ve Azîz! Ey her şeyi
            yerli yerinde vaz’eden Hakîm!
            Lokman Sûresi: Ey gizli-açık nimetlerini bize bol bol ihsan buyuran! Ey dini inkâr
            edenlere kısa bir süre ömür sürme imkânı veren, sonra da onları şiddetli bir azaba
            mahkûm eden! Ey kıyametin kopacağı saati yalnız Kendisi bilen, yağmuru sadece
            Kendisi indiren ve rahimlerde olanı da bir tek Kendisi bilen!
            Secde Sûresi: Ey gayb ve şehadeti, görünmeyen ve görünen âlemleri bilen Azîz ü
            Rahîm! Ey yarattığı her şeyi güzel ve muhkem yapan! Ey insanı başta çamurdan sonra da
            onun neslini basit ve hakir bir suyun özünden yaratan!
            Ahzab Sûresi: Ey hep hakkı söyleyen ve kullarını dosdoğru yola hidayet eden! Ey
            kâfirleri, elleri boş olarak, kin ve öfkeleriyle geri çeviren! Ey Hazreti Muhammed’i
            (aleyhissalâtü vesselâm) insanlar için bir şahit, müjdeci ve uyarıcı olarak gönderen! Ey
            kâfirleri rahmetinden mahrum bırakan ve onlara şiddetli Cehennem ateşini hazırlayan!
            Sebe’ Sûresi: Ey âhirette hamdler yalnız Yüce Zâtına mahsus olan! Ey dilediği
            kimsenin rızkını bollaştıran, dilediğinin rızkını da daraltan! Ey rızkı yalnız ve yalnız
            Kendisi veren!
            Fâtır Sûresi: Ey yarattıklarından istediğine, istediği kadar ekstra lütuflar ve özellikler
            bahşeden! Ey ne göklerde ne de yerde Kendisini engelleyip aciz bırakabilecek bir güç
            bulunan! Ey olmuş-olacak, cüz’î-küllî her şeyi bilen Alîm ve her şeye gücü yeten Kadîr!
            Yâsîn Sûresi: Ey yerin bitirdiklerini, insanları ve onların bilmediği daha nice şeyleri
            çiftler hâlinde yaratan! Ey Kamer için birtakım safhalar, duraklar tayin eden ve sonunda
            onu eski hurma salkımının çöpü gibi ince ve kavisli hâle getiren! Ey çürümüş
            vaziyetteki kemikleri diriltecek olan!
            Sâffât Sûresi: Ey dünyaya en yakın semayı yıldızlarla süsleyen ve orayı her türlü
            mütemerrit/inatçı şeytandan koruyan! Ey Mûsa ve Harun peygamberlere ihsanda
            bulunan; onları da, milletlerini de müthiş bir gâileden kurtaran! Ey elçi olarak
            gönderdiği kullarına yardım hususunda vaadde bulunan!
            Sâd Sûresi: Ey sabah-akşam kendisiyle zikir ve ibadet etmeleri için dağları, Hazreti
            Dâvud’un (aleyhisselâm) emrine veren! Ey Dâvud Nebî’ye hikmet, nübüvvet, kararda
            isabet ve maksadını güzelce ifade gibi ekstra lütuflar bahşeden! Ey Süleyman
            Peygamber’e, emriyle istediği yere kolayca ulaşan rüzgârı musahhar kılan!
            Zümer Sûresi: Ey bütün günahları yarlığayan Ğafûr u Rahîm! Ey bütün bir dünya
            kıyamet gününde kabza-ı tasarrufunda olan, gökler kudreti karşısında dürülen! Ey
            müşriklerin uydurdukları ortaklardan münezzeh ve muallâ olan!
            Mü’min Sûresi: Ey günahları bağışlayan, tevbeleri kabul buyuran, suçluları
            cezalandırması pek çetin, lütuf ve ihsanları da çok geniş olan! Ey Kendisinden başka
            asla bir ilah bulunmayan ve dönüş sadece Kendisine olan! Ey gözlerin harama nazar
            gibi haince bakışlarını ve kalblerin sakladıklarını bilen!
            Fussilet Sûresi: Ey iki gün/vakit içinde gökleri yedi kat olarak şekillendiren ve her
            bir göğe kendisine ait işi vahyeden! Ey hem mağfiret hem de acı bir azap sahibi olan! Ey
            her şeyi ilmi ve kudreti ile kuşatan!
            Şûrâ Sûresi: Ey insanlar ümitlerini kestiklerinde yağmur indiren ve rahmetini her
            tarafa yayan! Ey Yüce Dost ve Yardımcı, Veliyy! Ey herkesin hamd ü senasının biricik
            mercii Hamîd! Ey dilediğini yaratan, dilediğine kız, dilediğine de erkek evlat veren!
            Zuhruf Sûresi: Ey bir kısmı diğer kısmına iş gördürebilsin diye kullarından bazılarını
            bazılarına üstün kılan ve rahmeti onların toplayıp yığdıklarından daha hayırlı olan! Ey
            kullarının sırlarını bilen, gizli konuşmalarını işiten ve elçileri vasıtasıyla onların
            yaptıkları her şeyi kaydeden! Ey semanın ve arzın yegâne İlahı! Ey Hakîm ü Alîm!
            Duhân Sûresi: Ey hayatı veren ve geri alan; bizim ve bizden önce gelip geçen
            atalarımızın Rabbi olan! Ey Benî İsrail’i, zelîl eden o işkenceden, haddini aşan ve
            büyüklük taslayıp zorbalık yapan Firavun’un işkencesinden kurtaran!
            Câsiye Sûresi: Ey göklerde ve yerde ne varsa hepsini kullarının hizmetine veren! Ey
            İsrailoğulları’na, kitap, hükümranlık, hikmet ve nübüvvet veren ve onları temiz
            nimetlerle rızıklandırarak insanlara üstün kılan! Ey göklerde ve yerde ululuk yalnız
            Yüce Zâtına ait olan Azîz ü Hakîm!
            Ahkâf Sûresi: Ey insana, hem kendisini nice zahmetlerle karnında taşımış ve nice
            güçlüklerle dünyaya getirmiş olan annesine, hem de babasına güzel muamelede
            bulunmasını emreden! Ey Mekkelilerin etrafında bulunan birçok şehri yerle bir eden ve
            yanlış yollarından dönsünler diye âyetlerini onlara farklı üsluplarla tekrar tekrar
            açıklayan! Ey gökleri ve yeri yaratan ve onları yaratmakta hiçbir güçlük çekmeyen!
            Muhammed Sûresi: Ey dünyada dönüp dolaştığımız yeri de, âhirette varıp
            kalacağımız yeri de bilen! Ey kullarını, içlerinden mücahede edenleri ve sabır
            gösterenleri ayırt etmek, onların iyi ve kötü hallerini ortaya çıkarmak için imtihan eden!
            Fetih Sûresi: Ey Hazreti Muhammed’e (sallallahu aleyhi ve sellem) apaçık bir fetih ihsan
            eden! Üzerindeki nimetini, ihsanını tamamlayan ve O’na şanlı şerefli bir zafer veren! Ey
            göklerin ve yerin bütün orduları Kendisinin olan! Ey olmuş-olacak her şeyi bilen Alîm
            ve her şeyi yerli yerinde vaz’eden Hakîm! Ey, “Allah o ağacın altında Sana biat
            ettikleri zaman müminlerden gerçekten razı oldu. Onların kalblerindeki ihlası bildiği
            için üzerlerine sekine, huzur ve güven indirdi. Onları hemen yakında gerçekleşen bir
            zaferle ve alacakları birçok ganimetlerle mükâfatlandırdı.” diye buyuran! Ey bütün
            dinlere üstün kılmak için Resûlü’nü hidayet ve hak din ile gönderen! Ey şahit olarak
            sadece Yüce Zâtı yeterli olan!
            Hucurât Sûresi: Ey bize imanı sevdiren ve onu kalblerimizde güzelleştiren; bize
            inkâr, fısk ve isyanı kerih gösteren ve böylece bizi dosdoğru yolda yürüyenlerden
            eyleyen! Ey hep adaletle davrananları seven! Ey semavât u arzdaki gizlilikleri bildiği
            gibi kullarının bütün yaptıklarını da bilen!
            Kâf Sûresi: Ey gökten bereketli bir su indiren ve onunla bahçeler, biçilen ekinler
            bitiren! Ey insanı yaratan ve nefsinin ona neler fısıldadığını pek iyi bilen! Ey insana şah
            damarından daha yakın olan! Ey hükümleri asla değiştirilemeyen ve ahkâmında
            kullarına katiyen zulmetmeyen!
            Zâriyât Sûresi: Ey Firavun’u ve ordularını yakalayıp (yaptığı zulümlerin cezası
            olarak) denizin dibine geçiriveren!
            Zavallı Firavun, boğulurken kendini levmedip duruyordu.
            Ey Âd kavmi üzerine, önüne gelen her şeyi kökünden kazıyan ve kül gibi savuran bir
            kasırga gönderen! Ey Allahım! Ey bütün yaratılmışların rızkını veren Rezzâk! Ey mutlak
            gücün yegâne Sahibi!
            Tûr Sûresi: Ey Tûr Dağı’nın, ince deri üzerine yazılmış o kitabın, Beyt-i Ma’mûr’un,
            yüksek bir tavana benzeyen gök kubbenin ve ağzına kadar dolu olan denizin Rabbi! Ey
            “Rabbinin cezası mutlaka gerçekleşir.” ferman buyuran! Ey durumuna göre herkese
            iyilikte bulunan ve donanım, konum ve liyakate göre bol bol merhamet eden Berr u
            Rahîm!
            Necm Sûresi: Ey vahiy esnasında aslî suretine girip haşmetle doğruluveren pek
            güçlü, kuvvetli, kemâl ve üstün melekeler sahibi Cebrail’in Rabbi! Ey kötülük
            işleyenleri yaptıklarının karşılığı ile cezalandıran ve ihsan sahiplerine en güzel
            mükâfatı veren! Ey ana rahmine atılan nutfeden erkek ve dişi çiftini yaratan! Ey Eski Âd
            kavmini ve Semûd halkını yok edip onlardan geriye hiçbir kâfir ve zalim bırakmayan!
            Kamer Sûresi: Ey boşalan bir su ile semanın kapılarını açan, yeri pınar pınar
            fışkırtan ve takdir buyurduğu tufan için her iki su kütlesini birleştiren! Ey üzerinde
            düşünülüp ders alınsın diye Kur’ân’ın anlaşılmasını kolaylaştıran ve “Var mı düşünüp
            ibret alan?” diye soran! Ey Lût’un (aleyhisselâm) ailesini seher vakti kurtaran! Ey
            Firavun’un ailesini mutlak galip ve tam muktedir olanın şanına yaraşır tarzda derdest
            edip cezalandıran!
            Rahman Sûresi: Ey Kur’ân’ı öğreten, insanı yaratan ve ona konuşup düşüncelerini
            açıklamayı ta’lim buyuran! Ey semayı yükselten, kâinata bir ölçü ve denge koyan ve
            yeryüzünü canlılar için alçaltıp döşeyen! Ey sonsuz celâlle ikram ve cemâli cem’ eden
            Zü’l-celâli ve’l-ikram!
            Vâkıa Sûresi: Ey meniyi ve ondan insanı yaratan! İnsanların ektiklerini bitiren!
            Yakmakta oldukları ateşin ağacını çölde ve yolda bulunanlar için hem bir ders, hem de
            istifade vesilesi kılan! Ey o pek şerefli ve değerli Kur’ân’ı yüce nezdinden indiren
            Rabbülâlemîn!
            Hadîd Sûresi: Ey “Göklerde ve yerde ne varsa hepsi Allah’ı tesbih ve tenzih eder.
            O, Azîz ü Hakîm’dir.” diye buyuran! Ey Hazreti Nuh ve Hazreti İbrahim’i peygamber
            olarak gönderen, zürriyetlerine de kitap ve nübüvvet veren! Ey bütün lütuf ve inayet
            elinde olup, onu dilediğine veren büyük lütuf Sahibi!
            Mücâdile Sûresi: Ey semavat u arzda ne varsa hepsini bilen!
            Üç kişinin gizlice konuştuğu yerde onların dördüncüsü, beş kişinin gizlice konuştuğu
            yerde de onların altıncısı mutlaka O’dur. Bundan ister daha az, ister daha çok olsunlar,
            nerede bulunurlarsa bulunsunlar, mutlaka O, kendileriyle beraberdir. “Ben ve elçilerim
            elbette galip geliriz.” diye ferman buyuran Kaviyy ü Azîz de yalnız O’dur.
            Haşr Sûresi: Ey çıkacaklarının Müslümanlarca asla düşünülmediği bir zamanda, ehli
            kitaptan olan kâfirleri yurtlarından bir çırpıda çıkaran! Ey Allah! Ey Rahman! Ey
            Melik! Ey Kuddûs! Ey Selam! Ey Müheymin! Ey Azîz! Ey Cebbâr! Ey Mütekebbir! Ey
            Hâlık! Ey Bari’! Ey Musavvir! Ey Azîz! Ey Hakîm!
            Mümtehıne Sûresi: Ey kıyamet gününde kulları arasında hükmedecek olan! Ey
            kullarının her yaptığını gören! Ey Kadîr, ey Ğafûr ve ey Rahîm!
            Saff Sûresi: Ey taşları birbirine kenetlenmiş bir bina gibi saflar hâlinde Kendi
            yolunda mücadele edenleri seven! Ey iman edenleri düşmanlarına karşı destekleyen ve
            böylece mümin kulları diğerlerine galip gelen!
            Cuma Sûresi: Ey daha önce apaçık bir dalâlet içinde olan ümmî kullarına, yine kendi
            içlerinden, Allah’ın âyetlerini okuyan, onları kalblerine bulaşmış kirlerden arındıran,
            onlara Kitap ve hikmeti öğreten bir elçi gönderen! Ey bütün lütuf ve inayet elinde olup,
            onu dilediğine bahşeden çok büyük lütf u ihsan Sahibi! Ey rızık vermede nihaî
            mertebede hayır sahibi olan!
            Münâfikûn Sûresi: Ey göklerin ve yerin bütün hazinelerinin yegâne Sahibi! Ey
            kullarının yaptığı bütün her şeyden haberdar olan!
            Teğâbün Sûresi: Ey mülk ve bütün hamd ü senalar Kendisine ait olan ve gücü her
            şeye yeten! Ey semavat u arzda olup biten her şeyi; kullarının gizlediklerini ve
            açıkladıklarını, dahası kalblerin derinliklerinde olanları bilen! Ey Halîm ve ey Şekûr!
            Ey hem gayb hem de şehadet âlemlerini bilen Azîz ü Hakîm!
            Talâk Sûresi: Ey her şeye bir ölçü takdir eden! Ey yedi kat semayı ve arzdan onların
            benzerini yaratan! Ey her şeye Kâdir olan, ilmi ve kudreti ile her şeyi kuşatan!
            Tahrim Sûresi: Ey isyan eden kullar için yakıtı insanlarla taşlar olan o müthiş ateşi
            hazırlayan! Ey iman edenler için ders ve ibret alınacak darb-ı meseller ortaya koyan!
            Mülk Sûresi: Ey mülkün tamamını yed-i kudretinde tutan ve her şeye Kadîr olan! Ey
            ölümü de hayatı da yaratan! Ey Azîz ü Ğafûr! Ey yere en yakın olan göğü lambalarla
            donatan ve o lambaları şeytanlara atılan mermiler yapan! Onlar için bir de alevli ateş
            azabını hazırlayan!
            Kalem Sûresi: Ey yolundan sapanları ve doğru yolda yürüyenleri en iyi bilen! Ey
            Kur’ân’ı yalan sayanları, bilmedikleri, farkına varmadıkları bir yerden yavaş yavaş
            azaba yaklaştıran!
            Hâkka Sûresi: Ey Semûd halkını korkunç bir felaketle ve Âd kavmini dehşetli bir
            kasırgayla imha eden! Ey o inkârcıları derdest edip cezalandıran! Ey kıyametin koptuğu
            gün Yüce Arş’ı sekiz melek tarafından taşınan!
            Meâric Sûresi: Ey meleklerin ve Ruh’un Kendisine yükseldikleri yükselme
            basamaklarının Sahibi! Ey (değişik hikmetlerle) insanı cimri ve başı derde düştüğünde
            sızlanıp duran bir varlık olarak yaratan!
            Nûh Sûresi: Ey yedi kat semayı birbiriyle tam bir uyum içinde yaratan! Gökte Ay’ı
            bir nur, Güneş’i de lamba yapan!
            Cin Sûresi: Ey şanı çok yüce! Ey eş ve çocuk edinmekten münezzeh ve muallâ!
            Müzzemmil Sûresi: Ey doğunun da, batının da Rabbi olan ve Kendisinden başka bir
            ilah bulunmayan! Resûl-i Ekremine, “O hâlde Sen de yalnız O’nun himayesine sığın,
            O’na güven.” buyuran! Ey nezdinde Cehennemlikler için bukağılar, alevli ateşler,
            dikenli, boğazı tırmalayan yiyecekler ve acı bir azap olan!
            Müddessir Sûresi: Ey Kamer’in, dönüp gitmekte olan gecenin ve ağaran sabahın
            Rabbi! Ey Yüce Zâtına saygı duyulmaya, azabından sakınılmaya layık olan ve kullarını
            bağışlamak ulu şanına çok yaraşan!
            Kıyâmet Sûresi: Ey kıyamet gününün ve sürekli kendini kınayıp duran nefsin Rabbi!
            Ey o gün her şey Kendisine sevk edilecek olan! Ey insanı erkek ve dişi olarak iki cins
            yaratan!
            Bütün bunları yapan Allah, elbette ölüleri diriltmeye kâdirdir.
            İnsan Sûresi: Ey insanı karışık bir nutfeden yaratan ve imtihan etmek için onu işiten
            ve gören bir varlık yapan! Ey kâfirlere zincirler, kelepçeler ve alevli ateşler hazırlayan!
            Ey dilediği kullarını rahmetine gark eden; zalimlere de gayet acı bir azap hazırlayan!
            Mürselât Sûresi: Ey iyilik için birbirinin peşinden gönderilenlerin, esip
            savuranların, tohumlarını yaydıkça yayanların, hak ile bâtılı, doğru ile eğriyi ayırt
            edenlerin ve tevbe edenler için bir özür, isyan edenler için de bir tehdit olmak üzere
            peygamberlere vahiy getiren meleklerin Rabbi!
            Nebe’ Sûresi: Ey kullarını çift çift yaratan! Ey geceyi bir örtü, gündüzü geçim için
            çalışma zamanı kılan!
            Nâziât Sûresi: Ey münkirlerin ruhunu söküp çıkaran, müminlerin ruhunu ise
            kolaylıkla alan, fezada yüzüp giden, ilahî emirleri yerine getirmek için yarışan ve
            vazifelerini bihakkın yerine getiren meleklerin Rabbi! Ey göğü direksiz yükselten ve
            kusursuz işleyen bir sisteme bağlayan; derece derece karanlığını giderip ışığını ortaya
            çıkaran!
            Abese Sûresi: Ey insanı bir damla sıvıdan yaratan, yaratıp ona güzel bir şekil veren!
            Doğru yolu onun için kolaylaştıran ve en sonunda da verdiği can emanetini geri alıp
            kabre koyan! Sonra dilediği zaman onu yeniden dirilten! “Ne var ki o inkârcı, Allah’ın
            kendisine olan buyruğunu yerine getirmemiştir.“ buyuran! Ey yağmuru gökten şarıl
            şarıl boşaltan ve toprağı yarıp ekime hazır hâle getiren! Sonuçta orada taneli bitkiler,
            üzümler, sebzeler, zeytinler ve hurmalar bitiren!
            Tekvîr Sûresi: Ey kıyamet gününde Güneş’i dürüp ışığını söndüren, yıldızları
            yerlerinden düşürüp dağıtan, hamile develer gibi en kıymetli malları bile ortada
            başıboş bıraktıran!
            Ey gündüz gizlenip sinen, sonra tekrar ortaya çıkan, sonra yine gizlenen ve nihayet
            büsbütün gözden uzaklaşan yıldızların, geçip gitmeye yönelen gecenin ve nefes alıp
            ağarmaya başlayan sabahın Rabbi!
            İnfitar Sûresi: Ey kıyamet vaktinde göğü yaran, yıldızları parçalayıp etrafa saçan,
            denizleri birbirine katıp tek deniz hâline getiren ve kabirlerin içini dışına çıkaran!
            Mutaffifîn Sûresi: Ey öldükten sonra dirilmeye inanmayan günahkâr fâcirlerin hesap
            defterlerini Siccîn’e; iyiliğe adanmış ebrârın hesap defterlerini ise İlliyyîn’e kaydeden!
            Ey hayra kilitlenmiş birr u takva erlerini hitamı misk olan, içildiği zaman misk kokusu
            bırakan, ağzı mühürlü saf Cennet şarabı ile lütuflandıran!
            İnşikak Sûresi: Ey kıyamet günü göğü yaran ve yeri dümdüz eden! Ey şafağın, gece
            ve içinde barındırdıklarının ve dolunay hâlini alan Kamer’in Rabbi!
            Burûc Sûresi: Ey yıldız kümeleri olan burçlarla süslü göğün, geleceği bildirilen
            kıyamet gününün, şahit olan ve olunan her şeyin Rabbi! Ey zalimleri derdest edip
            yakalaması pek çetin olan! Ey yoktan var eden ve ölümden sonra tekrar dirilten! Ey
            dilediği günahları bağışlayan Ğafûr ve bazı kullarını muhabbete mazhar kılan Vedûd!
            Ey Arş’ın sahibi! Ey şanı pek yüce olan Mecîd! Ey dilediğini dilediği şekilde
            gerçekleştiren!
            Târık Sûresi: Ey insanı erkeğin sulbü ile kadının kaburga kemikleri arasından fışkırıp
            çıkan basit bir sıvıdan yaratan!
            A’lâ Sûresi: Ey yaratıp en mükemmel şekli veren! Her şeye en uygun bir ölçü takdir
            edip, onu asıl gayesine yönlendiren! Ey otlakları, yeşillikleri çıkaran! Ey gizliyi de,
            gizlinin gizlisini de bilen!
            Ğâşiye Sûresi: Ey semayı yükselten, dağları diken ve yeryüzünü yayıp hayata
            elverişli kılan! Ey her şeyin dönüşü Kendisine ait olan ve “Hesabı görmek Bize aittir.”
            buyuran!
            Fecr Sûresi: Ey şafak vaktine, on geceye, çift ve tek olanlara ve akıp giden geceye
            kasem eden ve “Bu yeminlerde akıl sahipleri için elbette çok sağlam bir te’yit ve
            tasdik yatmakta değil midir?” diye soran! Ey zalimlere yapacağı azabı kimsenin
            yapamayacağı ve vuracağı bağı kimsenin vuramayacağı Yüceler Yücesi!
            Beled Sûresi: Ey insanı meşakkat, imtihan ve çile ile içli dışlı yaratan ve “İnsan
            kendi üzerinde kimsenin güç sahibi olmadığını mı zannediyor.” diye soran! Ey insana
            görmesi için gözler, gönlüne tercüman olması için de bir dil ve iki dudak veren ve ona
            hayır ve şer yollarını gösteren!
            Şems Sûresi: Ey Güneş’in ve aydınlığının, onu takip eden Ay’ın, Güneş’i ortaya
            çıkaran gündüzün ve onu bürüyüp saran gecenin Rabbi! Ey “Rabbileri, onların üzerine
            azap indirdi ve onları yerle bir etti. O, yaptığının neticesi konusunda elbette endişe
            duyacak değildir.” buyuran!
            Leyl Sûresi: Ey karanlığı ile ortalığı bürüdüğü zaman gecenin ve açılıp parladığı
            zaman gündüzün Rabbi! Ey doğru yolu göstermek elbette Kendi şânından olan ve âhiret
            de dünya da yed-i kudretinde bulunan!
            Duhâ Sûresi: Ey Güneş’in yükselip en parlak hâlini aldığı kuşluk vaktinin ve
            tamamen kararıp sükûnete erdiği zaman gecenin Rabbi! Ey Nebîsine hoşnut oluncaya
            kadar ihsanda bulunacak olan!
            İnşirah Sûresi: Ey Resûl-ü Ekrem’inin göğsünü açıp genişleten ve O’nun ağır yükünü
            üzerinden alan! Ey her güçlükle beraber bir kolaylık veren!
            Tîn Sûresi: Ey Sina Dağı’na ve güvenli belde olan Mekke’ye yemin eden! Ey insanı
            en mükemmel surette yaratan!
            Alâk Sûresi: Ey insana kalemle yazmayı öğreten! İnsana bilmediklerini öğreten! Ey
            dönüş elbette Kendisine olan!
            Kadir Sûresi: Ey Rabbilerinin izniyle meleklerin ve Cebrail’in (aleyhisselâm) inip
            durduğu Kadir Gecesi’ni bin aydan daha hayırlı kılan!
            Beyyine Sûresi! Ey içinde hak, hikmet ve adaletin ifadesi olan yazıların bulunduğu
            tertemiz sayfaları indiren!
            Zilzâl Sûresi: Ey kıyamet günü yeri müthiş bir zelzele ile sarsacak ve yerin
            bağrındaki ağırlıkları çıkaracak olan!
            Âdiyât Sûresi: Ey (Allah yolunda) nefes nefese koşanların, tırnaklarıyla yerden
            kıvılcım çıkaranların ve sabah erkenden baskın yapanların Rabbi!
            Kâria Sûresi: Ey iradesiyle, kıyamet günü insanların uçuşan kelebekler gibi şuraya
            buraya fırlatıldığı ve dağların atılmış rengârenk yünlere dönüştüğü!
            Tekâsür Sûresi: Ey o gün kullarını verdiği nimetlerden hesaba çekecek olan!
            Asr Sûresi: Ey kâfirlere hüsran yaşatan; bize de hakkı ve sabrı emreden!
            Hümeze Sûresi: Ey tâ kalblere kadar işleyen tutuşturulmuş Cehennem ateşini yaratan!
            Ey düşmanlarının üzerine bu ateş mahzeninin kapılarını kapatıp, onları upuzun direkler
            arasında her taraflarından bağlı olarak bırakacak olan!
            Fîl Sûresi: Ey fillerle gelen o malum orduyu helak eden! Onların hile ve düzenlerini
            boşa çıkaran! Üzerlerine pişmiş tuğladan yapılmış taşlar atan sürü sürü ebabil kuşları
            gönderen!
            Kureyş Sûresi: Ey kullarını açlıktan kurtarıp doyuran ve onları korkudan emin kılan!
            Mâûn Sûresi: Ey “Vay hâline! Kıldıkları namazdan gafil olanların; ibadetleri
            gösteriş için yapanların ve insanlardan her türlü yardımı esirgeyenlerin.” buyuran!
            Kevser Sûresi: Ey Hazreti Muhammed’e (sallallahu aleyhi ve sellem) Kevser’i, bol ve
            kesintisiz hayrı veren ve O’na namaz kılmayı, kurban kesmeyi emreden!
            Kâfirûn Sûresi: Ey kâfirleri ve taptıkları putları helak eden!
            Nasr Sûresi: Ey Nebiy-yi Ekrem’i Hazreti Muhammed’e (sallallahu aleyhi ve sellem) nusret
            ve düşmanlarına karşı fetih ihsan eden! Ey tevbeye sevk eden ve tevbeleri kabul
            buyuran Tevvâb!
            Tebbet Sûresi: Ey Ebû Leheb’i helak eden ve onu alev alev yükselen ateşe atan!
            İhlâs Sûresi: Ey ikincisi olmayan tek, Ehad! Ey herkesin Kendisine muhtaç olduğu
            ama Kendisi hiçbir şeye muhtaç olmayan müstağni, Samed! Ey doğurma ve doğurulma
            gibi çirkin isnatlardan münezzeh olan ve hiçbir şey Kendisine denk olmayan!
            Felak Sûresi: Ey sabahın Rabbi! Yarattığın şeylerin şerrinden, çöküp ortalığı
            kapladığı zaman gece karanlığının şerrinden, düğümlere üfleyip büyü yapan büyücü
            kadınların şerrinden ve haset ettiği zaman hasetçinin şerrinden beni muhafaza buyur!
            Nâs Sûresi: Ey insanların Rabbi! İnsanların yegâne Hükümdarı! İnsanların İlahı!
            Beni, insanların kalblerine vesvese salan, insanlardan da, cinlerden de olabilen o sinsi
            şeytanın üflemelerinin şerrinden koru!
            ”Mutlak izzet sahibi Rabbin, o inkârcıların yakışıksız nitelendirmelerinden
            münezzehtir. Selam, Allah’ın dinini tebliğ için gönderilen resûllere ve bütün hamd,
            Âlemlerin Rabbi Allah’a.”</turkce>
        <anlam></anlam>
        <adet>3</adet>
    </dua>


    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Allahım! Kendisinden başka ilah olmayan gerçek Melik Sensin. Sen benim
            Rabbimsin, ben de Senin kulunum. Çok kötülük işledim, nefsime pek zulmettim ve işte
            huzurunda günahlarımı itiraf ediyorum. Ey Ğafûr, ey Şekûr, ey Halîm ve ey Rahîm, ne
            olur, günahlarımı mağfiret buyur çünkü onları Senden başka affedecek kimse yoktur.
            Allahım! Sana hamd ü senalar ediyorum zira hamd edilmeye layık yalnız Sensin. Bu
            aciz kulunu hususî mevhibelerinle donattın. Fazl u ihsanlarınla sevindirdin. Reca ve
            ümitlerini gerçekleştirdin. Türlü nimetlerle serfiraz eyledin. Her ne zaman tazarru ve
            gönül duruluğu içinde Sana ellerini kaldırmışsa başındaki belaları def ü ref’ eyledin.
            Tevfikinle muvaffak kıldın. Dualarına icabet buyurdun. Rabbim! Her ne zaman Seni
            ihsanlarınla yanımda görmeyi umduysam, açık ya da gizli inayet ve iyiliklerinle hep
            yakınımda buldum. İşlerimi görüp gözettin ve hep yardım ettin. Hata ve günahlarımı
            mağfiret buyurdun. Ayıplarımı setrettin. Ahiret yurdu için nasıl hazırlanacağımı görmeyi
            murad buyurduğun şu mihnet ve imtihan yurduna çıkardığın günden beri bir an bile olsa
            üzerimdeki ihsanların, yardımların, iyilik ve hayırların hiç eksik olmadı. Başıma
            gelebilecek bütün zararlardan, kayıplardan, musibetlerden, hicap sebebi olacak hallere
            düşmekten, darlık ve kıtlık yaşamaktan, baskılara maruz kalmaktan, gam ve tasa
            yudumlamaktan, dehrin hâdiseleri altında ezilmekten ve daha başka belalara dûçâr
            bulunmaktan beni koruyan ve koruyacak olan yalnız Sensin Allahım!
            Rahmeti ve merhameti sonsuz Rabbim! Senden sadece güzellik ve lütuf gördüm.
            İyiliklerinle beni her zaman sarıp sarmaladın. Daha başta eksiksiz bir donanımla
            yarattın. Lütuflarınla bütün ihtiyaçlarımı karşıladın. Fazlın nihayetsiz, nimetlerin de
            kesintisiz oldu. Koruyup kolladın. Vaad ettiklerini ve benim Senden recalarımı hep
            gerçekleştirdin. Yolculuklarımda ve mukîm bulunduğum zamanlarda inayet ve
            sıyanetinle hep yanımda oldun. Hastalıklarıma şifa ihsan eyledin. Ağrılarımı ve
            acılarımı dindirdin. Bir yere giderken de, o yerden dönerken de hep koruyup kolladın.
            Düşmanlık besleyenlerin hakkımda şamata yapmalarına fırsat vermedin. Kötülük
            yapmak isteyenlere, düşmanca tavırlar takınanlara mâni oldun. Senin mütemadî
            nimetlerine ben de mütemadî hamd ü senalarla, çok farklı tesbîh, takdîs, temcîd ve
            tahmîdlerle mukabelede bulunmak istiyorum Allahım! Niyazım o ki, kalbim sadece
            Senin zikrinle dolsun ve her muamelenden hoşnut olsun. Hoşnutluğunu da en parlak
            tevhîdler, en hâlis tefrîdler, en duru tahmîdler, en uzun soluklu ibadet ve virdlerle
            dillendirsin. Yapmaya çalışacağım ibadetlerle de hâlis tevhide ulaşayım.
            Allahım! Senin nihayetsiz kudretin her şeye yeter. Sen hiçbir şekilde hiçbir
            yardımcıya muhtaç değilsin. Ulûhiyetinde asla bir şerîkin yoktur. Zâtında ve sıfatlarında
            yarattıklarına asla benzemezsin. Dengin ve mislin yoktur ki ihata edilebilesin. Vehimler
            gayb perdelerinin ötesine geçemez ki azametine hudut çizilebilsin. Seni tanıma
            yolundaki himmetler ne kadar âlî olursa olsun Sen Zâtınla bir Mevcûd-u Meçhulsün.
            Akıllar Sana ulaşamaz. Basarlar ceberûtunun yüceliğine erişemez. Ulvî sıfatların
            mahlûkatın sıfatlarından çok yücedir. Zâkirler zikirleriyle Senin kibriya ve azametinin
            hakkını veremezler. Senin artmasını dilediğin artar, noksan kalmasını murad buyurduğun
            da hep noksan kalır. Senin âlemleri yaratmana ve nefislere can üflemene tanıklık yapan
            bir başkası yoktur. Diller Senin yüce sıfatlarını ifadeden, akıllar da marifetinin künhüne
            ulaşmaktan aciz düşmüşlerdir ve düşerler.
            Allahım! Melik Sen, Cebbar Sen, Kuddûs Sen, Ezelî, Ebedî ve Sermedî yegâne Zât
            Sen iken kim, nasıl Seni vasfedebilir! Gayblar Gaybı da yalnız Sensin. Teksin, şerîkin
            yoktur. Yalnız Sen varsın; Senden başka ilah olamaz. Melekût deryalarına dalmak
            isteyen derin fikirler hep hayret yaşamış, hükümdarlar mehabetini müşahede edince iki
            büklüm olmuş, yüzler izzetin karşısında secdeye kapanmış, her şey Senin azametine râm
            olmuş, bütün varlık kudretine varlığını teslim etmiş, boyunlar huzurunda hudû ile
            eğilmiş, Senin ululuğunu anlatmaya çalışan lügatların mürekkebi tükenmiş ve sıfat-ı
            sübhaniyenin enginlik ve zenginliği karşısında düşünceler kendilerini kaybetmiştir. Her
            kim de (Senin Yüce Zâtın) hususunda tefekküre kalkışmışsa nazarı acizlik ve bitkinlik
            içinde, aklı donakalmış bir vaziyette ve fikri hayretler içinde geri dönmüştür, döner ve
            dönecektir.
            Ya İlahî ve ya Rabbî! Huzurunda hamd ve şükür hislerimi bir kez daha ifade etmek
            istiyorum. Çok, daimî, sürekli, peşi peşine, bitme tükenme bilmeyen, nezdine ulaşana
            kadar da tükenmesini ve eksilmesini istemediğim bütün hamd ü senalarım yalnız
            Sanadır. ”Dönüp giden geceler ve ağaran sabahlarda”, karada ve denizde, sabah ve
            akşam, öğlende ve ikindide, seher vakitlerinde, gecenin ve gündüzün her parçasında
            lutfetmiş olduğun ikramlarından dolayı Sana şükürler olsun.
            Allahım! Tevfîkinle beni muvaffak eyledin. Diğer mümin kullarınla beraber velayetine
            alıp korudun. Bol lütufların ve akıp duran ihsanlarınla hep inayet eyledin. Her zaman
            muhafaza buyurdun ve hiçbir zaman takatimin üstünde yük yüklemedin. Ve bana hep
            ibadet ü taat yollarını gösterdin. Kendisinden başka bir ilah olmayan yegâne zât Sensin
            Allahım. Sen her zaman her yerde hâzır ve nâzırsın. Her şeyi görürsün ve hiçbir şey
            Sana gizli kalmaz. En gizli ve en karanlık noktalarda olup bitenler de Sana ayandır. Bir
            şeyin olmasını murad buyurduğunda, “Ol” dersin ve o şey hemencecik oluverir.
            Allahım! Hamd ü senalarımı; Senin, Zâtına olan ve gerçekten hamdeden kullarının
            hamd ve senâları, ululuğunu gönülden dile getirenlerin temcîdleri, büyüklüğünü
            yürekten haykıranların tekbirleri, bütün latîfeleriyle “Allah” diyenlerin tehlilleri, Senin
            sonsuzluğun karşısında kendini hiç sayanların ta’zimleri ve bilerek, inanarak Seni tenzih
            edenlerin tesbihleri arasında say. Say ki Allahım, göz açıp kapayıncaya kadar hatta
            ondan daha az sürede tek başıma söylemeye çalıştıklarım, bütün hâlisâne hamd
            edenlerin hamdi, bütün âriflerin takdisi, bütün tehlîl ve tesbihte bulunanların senâsı gibi
            nezdinde kıymetli olsun. Ve benim mahmud, mahbub ve veraların ötesindeki Rabbimin
            şanına yaraşır bulunsun.
            Ne olur Allahım, ne olur! Dilimden dökülen azıcık hamd ü sena ifadelerine nezdinden
            bereket ihsan buyur.
            Senin hakkın fazlasıyken üzerime ne kadar hafif yükler yükledin ve o kadarına bile ne
            kadar büyük mükâfatlar vaad ettin Allahım! Fazl u ihsanların çok, karşılığında
            beklediğin şükür ise benim yapabileceğim kadar oldu. Ona da kat kat vaadlerde
            bulundun. Verdiğin rızıkları geniş ve bol tuttun, karşılığında ise kolay ve az bir şükür
            istedin. Afv u afiyet verdin Allahım! Belaların kucağına bırakmadın bu aciz kulunu.
            Genişlik ve huzur ihsan ettin. Kulluk yükümü hafif tuttun fakat karşılığında öyle bir şeref
            ve paye ile ödüllendirdin ki, makamı ve vazifesi itibariyle nebîlerin en büyüğü,
            derecesi en yükseği, şefaat yetkisi en çok, yolu-yöntemi açısından en vâzıh olan Hazreti
            Muhammed’in ümmetinden eyledin. Senin salât ve selâmın O Nebîler Serveri’ne,
            tertemiz, dupduru ehline, kerîm ve ebrâr ashâbına ve bütün enbiya ve mürselîne olsun.
            Âmin!
            Allahım! Bu çaresiz kulunu mağfiret buyur; zira onun günahlarını sadece Sen
            bağışlayabilirsin. O hata, ayıp, kusur ve günahları Senin affından başka silip süpürecek
            yoktur. Onları görmezden gelebilecek iyilik de yalnız Sana aittir. Ya Rab! Günlerimi,
            gecelerimi, aylarımı ve senelerimi sadık yakînlerle doldur, doldur ki, iki dünyanın
            musibet ve hüzünleri o yakîn sayesinde hafiflesin. Yakînimi öyle artır ki Rabbim, Sana
            olan şevk u iştiyakım ve nezdindekilere rağbetim artsın. Bu bendeni mağfiret
            buyurduğun ve yüce payelerle şereflendirdiğin kullarına dâhil et. İhsan ettiğin nimetlere
            şükürle gerilmeyi gönlüme duyur. Duyur ki Allahım, bunları yapacak biricik zât Sensin.
            Çünkü Vâhid, Ehad, Samed, Mübdi’, Refî’, Bedî’, Semî’ ve Alîm yalnız Sensin. Senin
            dilediğinin olmasını engelleyecek hiçbir şey yoktur. Benim Rabbim de, bütün
            mevcudâtın Rabbi de Sensin. Gökleri ve yeri yaratan, hem gayb hem de şehadet
            âlemlerine muttali olan Yüceler Yücesi de yalnız ve sadece Sensin!
            Allahım! Senden hayırlı işlerde sebat, doğru yol üzerinde yürümede azm ü ikdam ve
            nimetlerine karşı şükür hissi diliyorum. Zalimlerin zulmünden, bâğîlerin taşkınlığından,
            hasetçilerin hasedinden, komplocuların komplosundan, tuzak kuranların tuzağından,
            gadredenlerin gadrinden ve düşman şamatasından Sana sığınıyorum.
            Allahım! Düşmanlık besleyenlere sadece Senin inayetinle karşı koyabilirim.
            Rabbim! Senden, Seni sevenlerin ve dostluğuna layık gördüğün kullarının dostluğunu
            diliyorum. Saymaya güç yetiremediğim çeşit çeşit ve nihayetsiz ihsanlarından dolayı bir
            kez daha Sana hamd ediyorum Allahım! Kendisinden başka ilah olmayan yegâne zât
            Sensin. Cömertliğinle kuşattığın varlık bütünüyle Sana hamd ve şükrederler. Hükmüne
            karşı koyacak hiçbir nesne ve hiçbir kimse yoktur. Saltanatında ve mülkünde kimse
            Sana karşı gelemez. Bütün mevcûdatın mâliki Sensin. Kullarınsa sadece Senin dilediğin
            kadarına mâlik olabilirler.
            Allahım! Nimet veren, fazl u ihsanda bulunan, Kâdir, Kâhir, Muktedir ve Kuddûs
            olan, izzet ve ululuk ridasını, azamet ve kibriya izarını kuşanan, nur ve ziyayı Zâtına
            perde yapan ve mehabetinden dolayı karşısında huşû duyulan sadece Sensin. Minnet,
            saltanat, mülk ve cömertlik Senin şanındır. Kudret-i kâmile ve hikmet-i bâliğaya sahip
            olan da yalnız Sensin. İnsanlığın en faziletlisi, Senin değişik güzelliklerle üstün kıldığın
            insanların hepsinin efendisi Hazreti Muhammed’e (aleyhissalâtü vesselâm) beni de ümmet
            eylediğin için Sana hamd ü senalar olsun.
            Allahım! Göz verip gördürdün; kulak verip duyurdun; sıhhat ve afiyet ihsan ettin;
            bütün uzuvlarımı da mükemmel bir şekilde yarattın. Bedenimde, ibadetlerime mâni
            olacak bir noksanlık meydana getirmedin. Mükerrem bir sanat harikası olarak varlık
            sahasına çıkardın. Lütuf ve nimetlerinle donattın. Dahası birçok insana nasip olmayan
            ihsanlarla payelendirdin. Âyetlerini dinleyecek kulak, imanın kadr u kıymetini
            anlayacak akıl, Senin kudretini görecek göz, azametinin marifetine erecek fuâd, tevhid
            ufkuna ulaşacak kalb verdin. Bu lütuflarından dolayı da Sana hamd ediyorum Allahım!
            Gönlüm, Sana şükür hisleriyle dolu ve üzerimdeki haklarına şahittir. Ya Rab! Hiçbir
            canlı yok iken Sen Hayy olarak vardın. Bütün canlılar fenâ bulup gidince Senin varlığın
            yine Hayy olarak devam edecektir. Zira Senin hayatın Kendindendir. Rabbim,
            ihsanlarının kesildiğine hiçbir vakit şahit olmadım. Çünkü bu kuluna hep lütufkâr
            davrandın. Hep korudun, kolladın. Nimetlerin de her zaman akıp durdu.
            Allahım! Sadece affına; tevhîd, temcîd ve tahmîdlerle ellerimi kaldırdığım zaman
            dualarımı kabul edişine; yarattığın zaman güzel yaratmana ve verdiğin rızıklara bile
            şükredecek olsam yine de şükür vazifemin hakkını veremem. Ya içinde yüzdüğüm
            büyük nimetlerin hakkını nasıl öder, onlara şükür borcumu nasıl yerine getiririm? Yine
            de elimden geldiğince, dilim döndüğünce Sana hamd ü senalar ediyorum. İlminin ihata
            ettiği, rahmetinin kuşattığı, kudretinin çepeçevre sardığı şeyler adedince, kullarının
            üzerine düşen şükür borcunun kat kat ötesinde Sana şükürler olsun Rabbim.
            Allahım! Senden, ömrümün geçen kısmında beni değişik ihsanlarınla sevindirdiğin
            gibi, kalan kısmında o ihsanlarını tamamlamak suretiyle daha da sevindirmeni
            diliyorum. Tekliğin, yüceliğin, büyüklüğün, kemâlin, azametin, nurun, re’fet ve
            rahmetin, ululuğun, eşsiz güzelliğin, cemâlin, celâlin, saltanatın, kudretin, ihsanların,
            lütufların, nebîn ve habîbin Hazreti Muhammed ve tertemiz yakınları yüzü suyu
            hürmetine beni nimetlerinden, fazlından, cemâl ve kerem tecellîlerinden mahrum
            bırakma! Sen kullarına hep cömertçe muamele eder ve hep engin lütuflarda bulunursun.
            Onun için de Senin şanına başka değil sadece cömertlik yaraşır. Bahşettiğin nimetlere
            karşı yapılan şükür tembelliğinden, hamd ü sena eksikliğinden dolayı da ihsan
            musluklarını asla kısmazsın. Zaten ne kadar çok lütufta bulunursan bulun, Senin
            hazinelerinden hiçbir şey eksilecek değildir. Sen Mâlikü’l-mülksün. Mülkün için hiçbir
            surette herhangi bir azalma ya da bitip tükenme söz konusu olmaz ki, Sen de kullarına
            verdiğin nimetleri azaltasın.
            Allahım! Senden mehâbet ve mehâfetin karşısında hep huşû ve hudû ile çarpan, her
            zaman tazarru ve yakarış hâlinde olan bir kalb; her uzvuyla sabrı yaşayan bir beden;
            yakîn-i tamm; devamlı zikir ve hamd ile gürleyen bir lisan; güzel, helal ve bol rızık,
            faydalı ilim, amel-i salihle dolu, hayırlı, uzun bir ömür, kabul gören bir tevbe, yaş
            döken bir göz ve salih amel diliyorum.
            Ya Rabbî! Berat fermanını almış biri gibi kendimi bütün bütün emniyet duygusuna
            salmama hiçbir zaman müsaade etme. Gönlüme ve dilime zikrini unutturma. Sıyanet
            örtünü üzerimden kaldırma. Rahmetinin gelip beni de sarıp sarmalayacağı hususunda
            ümitsizliğe düşürme. Görüp gözetmenden ve yakınlığından beni mahrum etme. Ansızın
            bastıran azabından, gelip çatan gazabından Sana sığınıyorum; beni onlara maruz
            bırakma. Hayatımın hiçbir zaman diliminde, rahmetin ve şefkatin hususunda ye’s gibi
            bir çıkmaza düşmemem için hep elimden tut! Tut elimden Allahım, tut ki edemem
            Sensiz!
            Yüce Allahım! Enîsim Sen ol ve beni, yalnızlık hissi de dâhil her türlü korkudan emin
            kıl! Belalardan, afetlerden, helake götürebilecek yollardan, dünyada ve ukbada gam,
            keder, hüzün ve tasa sebebi olabilecek bütün gâilelerden muhafaza buyur! Rabbim! Sen
            asla sözünden dönmez, vaad ettiklerine muhalif bir iş işlemezsin; ne olur, bize olan
            vaadlerini de lutfet!
            Rahmeti, merhameti, re’feti ve şefkati sonsuz Allahım! Nezdindeki yerimi yücelt,
            derecelerimi artır ve beni seviyesiz insanlar gibi olmaktan koru! Mahrum bırakmayıp
            lütufta bulunduğun, alçalmasına izin vermeyip yüksek mertebelere ulaştırdığın,
            güzelliklerini artırdığın, azabınla değil de merhametinle muamele ettiğin, hep nusretinle
            te’yîd buyurduğun, işlerinde fiyaskoya uğratmadığın, koruyup kolladığın ve yalnızlığa
            terk etmediğin, hata, kusur ve günahlarını örttüğün, utanç sebebi olabilecek hallere
            düşürmediğin, hıfz u inayetinle desteklediğin ve kayıplar yaşamasına müsaade
            etmediğin bahtiyar kullarından eyle! Yüce Mevlâm! Bütün bunları Senden ve sadece
            Senden diliyor ve dileniyorum; zira Sen gücü her şeye yeten yegâne Kâdir-i Mutlaksın!
            Ey celâl ve ikram sahibi Allahım! Efendimiz Hazreti Muhammed’e, tertemiz ehl-i
            beytine, ashâb-ı kirâmına da salât ve selâm eyle.
            Ey gökleri ve arzı kabza-ı tasarrufunda bulunduran ve Yüce Kitab’ında, “Yerin üstüne
            düşmemesi için göğü O tutuyor. Gök ancak O’nun izniyle düşebilir.” ve “Bir şeyi
            dilediğinde O’nun buyruğu sadece “Ol!” demektir. O da hemen oluverir. Sübhan’dır,
            münezzehtir. Her şey üzerinde hâkimiyet O’na aittir. Hepinizin dönüşü de O’na
            olacaktır.” ferman buyuran Rabbim! Hakkımda takdir buyurduğun ve inayetinle başlama
            imkânı bulduğum hayırlı işleri en güzel, en uygun ve en doğru şekilde tamamlamam için
            bana yardım et! Sen buna kâdirsin ve recam odur ki, dualarıma icabet edersin.
            Hamd ü senalar Âlemlerin Rabbi Allah’a, salât ü selâm da Fahr-i Kâinat Efendimiz
            Hazreti Muhammed’e, pırıl pırıl ehl-i beytine, tertemiz evlatlarına ve bütün ashâbına
            olsun. ”Allahuekber. Allahuekber. Allahuekber. Lâilâhe illallahu vallahu ekber ve
            Allahuekber ve lillahi’l-hamd. (3 defa)”</turkce>
        <anlam></anlam>
        <adet>3</adet>
    </dua>


    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Her şey ve herkes üzerinde tasarruf sahibi Melik, varlığı kendinden ve değişmeyen bir
            Zât olan Hakk ve hakikati en açık şekilde beyan eden yüce Allah’ın adıyla. Muhammed
            (aleyhissalâtü vesselâm) O’nun her sözü doğru, her davranışı emniyet vaadeden sadık ve
            emin elçisidir. “Allah’tan başka ilah bulunmadığına şahit bizzat Allah’tır. Bütün
            melekler, hak ve adaletten ayrılmayan ehl-i ilim de bu gerçeğe, Azîz ve Hakîm
            (mutlak galip, tam hüküm ve hikmet sahibi) Allah’tan başka ilah olmadığına
            şahittirler. Allah katında hak din, İslâm’dır.” Allah nur, hikmet, havl, kuvvet, burhan,
            kudret ve hüccet sahibidir. Onun için ne uyuklama ne de uyku söz konusudur. Göklerde
            ve yerde ne varsa hepsi O’nundur. Allah’tan başka ilah yoktur. Nebîleri olan Âdem
            Safiyyullah, Nuh Neciyyullah, İbrahim Halilullah, İsmail Zebîhullah, Muhammed de
            Resûlullah’tır (alâ nebiyyina ve aleyhimüsselâm).
            Bismillah ve billah ve minallah ve ilallah. “Hesaba çeken olarak Allah yeter.”
            “Yaptığınız şey, sihirdir. Allah onu boşa çıkaracaktır. Çünkü Allah bozguncuların
            işini düzeltmez.” “Güneş dürülüp ışığı söndüğü zaman.” sihir boşa çıkar. “Doğurmak
            üzere olan develer, kıyılmaz mallar terk edildiği zaman.” sihir boşa çıkar. “Vahşi
            hayvanlar diriltilip toplandığı zaman.” sihir boşa çıkar. “Denizler ateşlenip
            kaynatıldığı zaman.” sihir boşa çıkar. “Diri diri gömülen kız çocuğuna hangi suçtan
            ötürü öldürüldüğü sorulduğu zaman.” sihir boşa çıkar. “Hesap defterleri açıldığı
            zaman.” sihir boşa çıkar. “Cehennem alev alev kızıştırıldığı zaman.” sihir boşa çıkar.
            “Cennet yaklaştırıldığı zaman.” sihir boşa çıkar. “Her insan ortaya ne koyduğunu
            görünce.” sihir boşa çıkar. Çıkar çünkü Allah (celle celâluhû) kelimeleriyle hakkı mutlaka
            gerçekleştirir ve bâtılı iptal eder. Hak gelir, bâtıl yıkılıp gider. Çünkü bâtıl yıkılıp
            gitmeye mahkûmdur. Ey Kerim Allahım! Hakkın hürmetine, sihri iptal et; onun çirkin
            yüzünü herkese göster ve bu dua ile huzuruna gelenlerden onu uzak tut. Bu dua ile Sana
            yalvaranları her türlü afet ve belalardan, illet ve hastalıklardan da muhafaza buyur.
            Havl ve kuvvet sadece Sana aittir, sadece Senin lütfun iledir. Ululuk ve azamet yalnız
            Senin şanındır.</turkce>
        <anlam></anlam>
        <adet>3</adet>
    </dua>


    <dua id="1">
        <baslik></baslik>
        <arapca></arapca>
        <turkce>Cuma Günü Duası
            Rahman ve Rahîm Allah’ın adıyla
            Büyük Allah’tır. Kibriya ve azamet sahibi O’dur. Nihayetsiz ceberût ve izzet de O’na
            aittir. Rahmet ve inayet sahibidir O. Dünya ve âhiretin Melik’i O’dur. Rab O,
            Müsebbibü’l-Esbâb O, yegâne ilah O, Cebbar O, gizli şeyleri açığa çıkarıp sırları ilan
            eden O, melekût ve ceberût âlemlerinin sultanı O ve dilediğini dilediği şekilde
            gerçekleştiren sadece O’dur. Büyük Allah’tır. Evvel ve Ahir O’dur. Ondan başka ilah
            yoktur. Kalbler huşû ile sadece O’na ta’zîmde bulunur. Her işte hükmü O verir. Ölçüyü
            takdir eden O’dur. Her şey sadece O’nun dilemesiyle tamam olur. Kâdir, Halîm, Latîf
            ve Kerîm’dir. Her türlü noksandan berî, şanı ululardan ulu, yücelerden yüce Sübhan
            O’dur. Varlık bütünüyle bir tek O’nu tesbih eder, O’nun takva dairesine girmeye çalışır,
            tazarru ile yana yakıla yalnız O’na yalvarır. İlmiyle her şeyi kuşatan ve her şeyi bir bir
            kaydeden de sadece O’dur.
            Cumartesi Günü Duası
            Rahman ve Rahîm Allah’ın adıyla
            Allahım! Senden başka ilah yoktur. Göklerin ve arşın sahibi Evvel ü Âhir Sensin.
            Mevcûdatı hayat sahnesine çıkaran, onları rızıklandıran, gökleri ve arzı yaratan,
            melâikeyi iki, üç, dört… kanatlı elçiler yapan sadece Sensin. Her şeye kâdirsin.
            Efendimiz Hazreti Muhammed’e ve âline salât ü selâm eyle. Sana yalvarıyor ve
            fakirlikten, zihin dağınıklığından, gece ve gündüz olanların şerrinden Sana sığınıyorum.
            Ne olur, beni de Cehennem ateşinden âzâd ettiğin kullarından eyle Allahım.
            Pazar Günü Duası
            Rahman ve Rahîm Allah’ın adıyla
            Rabbim! Sen her türlü eksiklikten münezzeh ve her türlü hamd ü senaya layıksın.
            Azametinin büyüklüğü, ilminin genişliği, kudretinin nihayetsizliği ve Senin hoşnutluğun
            kadar Sana hamd olsun Allahım! Hamdedilmeye layık olan, en layık olan Sensin. Bütün
            kusurlardan münezzehsin. Her şeyin dönüşü de yalnız Sanadır. Verdiğin nimetlerin
            hepsi için Sana hamd olsun Allahım. Semada arşı olan, arzda dilediği gibi hükmeden ve
            denizlerde çeşit çeşit yollar yaratan Sübhan Sensin. Rabbim, bu aciz kulunu, düşmanlık
            besleyenlerin şamata malzemesi olmaktan koru. Onlara üzerimde hâkimiyet kurma
            fırsatı verme. Ellerini bağla. Haksız ve bâtıl yollarında daha fazla ilerlemelerine
            müsaade etme.
            Allahım! Ben de Senin pek çok kuluna haksızlıkta bulunmuşumdur. Onların haklarını
            ödemeye beni muvaffak kıl ve ne olur, o haklardan dolayı bana azap etme. Hata ve
            kusurlarımı mağfiret buyur Allahım; şüphesiz Sen çok bağışlayan ve çok merhamet
            edensin.
            Pazartesi Günü Duası
            Rahman ve Rahîm Allah’ın adıyla
            Ululuğuyla Zâtını senâ eden, senâsıyla ululuk tahtına sultan, kuvvetiyle de azîz olan ve
            açık-gizli her şeyi bilen Allah’a hamd olsun.
            Allahım! Bekâ, azamet ve kibriya Senin hakkın olduğu için hamd de yalnız Sanadır.
            Semavat ve arzı baştan en güzel şekilde yaratan Sensin. Sarsılmaz kuvvetinle dilediğini
            şiddetle derdest edersin. Biricik Rab Sensin. Her şeyin zimamı Senin elindedir. Senden
            başka ilah yoktur. Hâlık, Bari’, Musavvir gibi birbirinden güzel isimler hep Senindir.
            Göklerde ve yerde her şey sadece Seni tesbih eder. Azîz ve Hakîm de Sensin.
            Allahım! Bana karşı hainlik yapmak, komplo kurmak ve zulmetmek isteyenlere fırsat
            verme. Ben emellerimi gerçekleştirecek ve musibetleri başımdan defedecek güce mâlik
            değilim. Onun için Sana sığınıyorum Allahım! Ey tasaları gideren, gamları izale eden,
            zulme uğrayan mazlumların dualarına icabet eden Rabbim! Günahlarımın çokluğundan
            dolayı bana azap etme. Kusurlarımı mağfiret buyur; bana da merhamet et. Şayet azap
            edersen bilirim ki, bu benim günahlarım sebebiyledir. Mağfiret buyurursan da bilirim
            ki, Sen hiç şüphesiz Azîz ve Hakîm’sin; tam hüküm ve hikmet sahibisin.
            Salı Günü Duası
            Rahman ve Rahîm Allah’ın adıyla
            Âlemlerin Rabbi Allah’a, kerem ve celâline yaraşır şekilde hamd olsun. O ki,
            kudretiyle bütün varlığı yaratmıştır. O’nun izzeti başka rab ve şerikler kabul etmez.
            Diller hudû, sesler de huşû içinde hamdederek hep O’nu zikreder. Mehabetin karşısında
            yüzler hep yerdedir.
            Allahım! Gönüllerden geçen sırları, kalblerdeki zelîl duyguları, gözlerdeki hain
            bakışları, sadırlardaki gizlilikleri yalnız Sen bilirsin. Beni de her türlü tasadan Sen
            koruyabilirsin. Çünkü mahzun gönüllerin imdadına bir tek Sen yetişirsin. Bana
            dokunacak zararları bertaraf edecek de Sensin. Zira hem ilmin hem de rahmetinle her
            şeyi kuşatan sadece Sensin. Rahmetine dehâlet ediyorum, ey Nebîsi, Efendimiz Hazreti
            Muhammed’i salât ü selâmlarla zikreden Erhamürrâhimîn.
            Çarşamba Günü Duası
            Rahman ve Rahîm Allah’ın adıyla
            Zâtına hamd, şükür ve ibadet etmeyi üzerimize vâcip kılan Âlemlerin Rabbi Allah’a,
            O’nun yüce şanına yaraşır, hep artan ve hiç kesilmeyen bir şekilde hamd olsun. Ey
            Merhametlilerin En Merhametlisi Allahım! Ayıp ve kusurlarımı ört. Çirkin şeyleri
            benden uzaklaştır. Sıkıntılarımı bertaraf eyle. Mahlûkatın en hayırlısı olan Hazreti
            Muhammed’e (aleyhissalâtü vesselâm) ve ehline de salât ü selâm eyle!
            Perşembe Günü Duası
            Rahman ve Rahîm Allah’ın adıyla
            Allahım! Mülk bütünüyle Senindir. Bütün iyilik ve güzelliklerin, bütün hayırların
            yegâne kaynağı Sensin! Gizlisiyle, açığıyla her iş neticede dönüp Sana gelir; her şeyin
            müntehasında yalnız Sen varsın. Onun için evvel-âhir bütün hamd ü senalar Sanadır.
            Sübhansın ya Rab; bütün noksanlıklardan Seni tenzih ü takdis ve topyekün güzel
            sıfatlarla mevsûf bulunduğunu bir kere daha ikrar ederim. Mülk ve melekût âlemlerinin,
            görünür ve görünmez dünyaların yegâne sahibi Sensin. Azîz’sin; gücün her şeye yeter.
            Hayat ezelî sıfatındır; Senin için fânilik asla söz konusu olamaz. Melikler Melîkisin;
            hep hilimle davranır, günahlarla kirlenmiş kimseleri hemen cezalandırmaz, haddini
            bilmezlerin ayıplarını görmezlikten gelerek onlara manevî kirlerinden arınma fırsatları
            verirsin. Ne ulûhiyetinde ne de rubûbiyetinde şerîkin vardır ve Sen, yarattıklarını en
            güzel şekilde yaratırsın.
            Allahım! İmanın tadına erdikten sonra yeniden küfre saplanmaktan, Senin inayetinle
            hidayeti bulduktan sonra dalâlet çukurlarına yuvarlanmaktan, İslâm’a intisapla şeref
            kazandıktan sonra onun dışında başka yollara düşüp alçalmaktan, izzetten sonra zillete
            dûçâr kalmaktan ve hakk u hakikati kabul ettikten sonra Senin muradına muhalif tavır ve
            davranışlara girmekten Sana sığınıyorum.
            Ey Ezel ve Ebed Sultanı Allahım! Evvel Sensin; Senden önce hiçbir şey yoktu. Âhir
            Sensin; fenâ ve ademden münezzehsin; nihayette bütün varlık fenâ bulacak ve yine bir
            tek Sen kalacaksın. Zâhir Sensin; Senden daha vâzıh bir hakikat yoktur. Her şeyin
            ötesinde, ötelerin de ötesinde kâinat ve hâdiselerin biricik mercii Bâtın da yine Sensin.
            Mahlûkatın üzerinde hüküm süren güç, Senin karşı konulamaz gücündür. Bütün
            yaratılmışlar zevale kaydıktan sonra varlığını devam ettirecek Bakî-i Hakikî de yalnız
            Sensin!
            Ulu Allahım! Azîz’sin; güç ve kuvvet Senindir ve Sendendir. Hakîm’sin; işlerini hep
            hikmet edalı icra edersin. Mukaddessin, münezzehsin; haddini bilmeyen bir kısım
            densizlerin yakışıksız isnatlarından nihayetsiz derecede uzaksın.
            Allahım! Sana yeryüzündeki kum taneleri adedince şükrediyor ve salih kullarına
            olduğu gibi bu nâçar kuluna da rahmetinle muamelede bulunmanı diliyorum. Peygamber
            Efendimiz hürmetine, ehl-i beyti ve ashâbı hürmetine, ne olur, bizden evvel
            binlercesinin bu kabil dileklerine icabet ettiğin gibi bize de lütfundan kapılar arala ve
            başımıza sağanak sağanak ihsanlar yağdır.</turkce>
        <anlam></anlam>
        <adet>3</adet>
    </dua>


    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Ey Rab! Senin icabet etmediğin bütün arzu ve hayaller boştur; Senin neticeye
            ulaştırmadığın gayretler de hep boşa çıkar. Yolcusunu Sana ulaştırmayan yollar
            dalâletten başka bir şey değildir ve o yollardan birine bir kere düşen -şayet Senin
            inayetin olmazsa- bir çıkmaza girmiş olur. Melce-i Hakîkî Sensin ve iltica da yalnız
            Sanadır. Yalnız Senin yüce dergâhına sığınılır.
            Ey maksut ittihaz edilenlerin en kerîmi ve kapısında el açılanların en cömerdi olan
            Allahım! Yüce dergâhına iltica ediyorum. Omuzlarımı çökertecek, sırtımı bükecek
            kadar günah yüküyle huzuruna geldim. “el-eman, el-emân” diyor, bu yığın yığın
            günahların hacâletinden beni kurtarmanı diliyorum.
            Rahmet ve şefkati, doğru yolda yürüyenlerin sığınağı olan Yüce Rabbim! Sen,
            çaresizlik ve ızdırar içerisinde kapısına varılanların en kerîmisin; Senin kereminden öte
            kerem yoktur. Senin sadık kulların başkalarının kapılarını aşındırmaya asla tevessül
            etmez, sadece Senin yüce nezdindeki kıymetler üstü armağanları arzularlar. İşte bu
            mülahazaları şefaatçi yaparak ben de huzuruna geldim ve huzurunda dileniyorum:
            Ey kullarının gözlerini marifet meşcereliklerine açan ve lisanlarını hamd ile coşturan
            Merhametliler Merhametlisi Allahım! Keder ve tasaların gelip kalbimi yıpratmasına
            müsaade etme. Arzularımın gerçekleşmesi için gayret gösterirken bâtıl yollara
            düşmekten beni koru ve işlerimi de, ömrümü de hep güzelliklerle neticelendir! Âmîn!</turkce>
        <anlam></anlam>
        <adet>3</adet>
    </dua>


    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Ey desteği olmayanların desteği.. azığı olmayanların azık kaynağı.. dayanağı
            olmayanların dayanağı.. zayıfların sığınağı.. fakirlerin hazinesi.. duaları işiten ve ızdırar
            hâlindeki kullarının dualarına icabet eden.. kötülükleri engelleyen.. boğulmak üzere
            olanları kurtaran.. helake sürüklenenlere necat yolları gösteren.. her işi mükemmel
            olan.. kullarına hep iyilik yapan.. kâinatta daima güzellikler sergileyen.. nimetleriyle
            fazl u ihsanda bulunan Rabbim! Gece karanlığı, gündüz aydınlığı, Güneş şuaları, ağaçlar
            sallanışları ve hışırtıları ve sular da çağıltılarıyla sadece Sana secde ederler.
            Ey Kendisinden önce ve sonra hiçbir şeyin olmadığı ve olamayacağı, Zâtı için bir
            nihayet ve sınırın, bir benzer ve zıddın bulunmadığı ve bulunamayacağı yüce Allahım!
            Manası Âdemoğullarında olan, kibriya, nur ve azameti ile muttasıf, hakkı ortaya koyup,
            şirk ve şerri iptal eden ismin; kendisiyle, fânilik ve fasıla söz konusu olmadan ezelî ve
            daimî hayatın devam ettiği ismin; mukaddes ve kerim ruh; her şeyi duyan sem’-i hâzır;
            her nesneyi gören basar-ı nâfiz; tâc-ı vakar; hâtem-i nübüvvet; ahde muvaffakiyet; ebedî
            hayat yurdu; güzeller güzeli köşkler hürmetine bunları Senden diliyorum. Dualarımı
            kabul buyur, ey şerîki olmayan Allahım!</turkce>
        <anlam></anlam>
        <adet>3</adet>
    </dua>


    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Rabbim! Açık-gizli bütün işleri gören ve bilen Yüce Allahım! İşte bir kez daha
            huzurundayım ve Senden dileniyorum.
            Allahım! Sema Senin kudretinle bina edilmiş, yerküre Senin izzetinle yayılıp
            dürülmüştür; Şems ü Kamer de, arz u semavatı aydınlattıkları ışıklarını Senin nurundan
            almışlardır.
            Ey her zaman temiz ruhları lütuflarıyla sevindiren, hayatını takva yamaçlarında
            sürdüren gönül erlerinin korkularını izale eden ve kullarının ihtiyaçlarını en münasip
            şekilde is’af buyuran Sultanlar Sultanı! Ey Yusuf Peygamberi kölelikten kurtaran Ulular
            Ulusu! Sen öyle yüce bir sultansın ki, dergâhında kapıcı bulunmaz; zaten Senin bir
            kapıcıya ihtiyacın da yoktur. Sen bir vezire, bir yardımcıya da asla muhtaç değilsin.
            Senden başka bir rab olmadığını ve Senin el açıp yalvarılacak yegâne mabûd olduğunu
            bütün kâinat türlü türlü lisanlarla fasılasız haykırıp durmaktadır.
            Ya Rab! Hiç ayrılmadan Senin dergâhının önünde bekleyenler ve ısrarla el açıp
            yalvaranlar, Senden başka değil sadece lütuf ve ihsan görürler.
            Allahım! Senin gücün her şeye yeter. Ne olur, Habîbin Hazreti Muhammed hürmetine,
            ehl-i beyti ve ashâbı hürmetine bizi de umduklarımıza nâil eyle! Âmîn!</turkce>
        <anlam></anlam>
        <adet>3</adet>
    </dua>


    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Allahım! Hamd Sanadır; ululuk tahtının Sultanı Sensin,
            Bereketi dilediğine verir, dilediğine de vermezsin.
            Allahım! Beni Sen yarattın; sığınağımdır rahmetin,
            Bollukta da, darlıkta da en büyük ümidimdir şefkatin.
            Allahım! Hatalarım pek büyük ve çok da olsa,
            Hiç şüphesiz Senin affın onlardan daha büyüktür.
            Allahım! Dileğimi yerine getireceğin ümidindeyim,
            Şu perişan hâlime bak; yaptıklarımdan bin pişmanım.
            Allahım! Hâl-i pürmelâlimi, aczimi görür ve bilirsin,
            Gizli gizli yakarışlarımı da sadece Sen işitirsin.
            Allahım! Ümitsizlik vadilerine düşmeme izin verme,
            Lütfuna ihtiyacım sonsuzdur, kalbimi de kaydırma!
            Allahım! Şayet kovarsan beni ya da haybete uğrarsam,
            O zaman ne yaparım, hangi kapıya gidebilirim!?
            Allahım! Azabından, gazabından, ikabından Sen koru,
            Huzurunda kulluk tasmasıyla duran bu boynu bükük kulu!
            Allahım! Orada ne diyeceğimi lisanıma Sen yerleştir,
            Hüsran mıdır kabirdeki hâlim, bilemem nedir?
            Allahım! Azabınla cezalandırsan da beni bin sene,
            Rahmetinden ümidim kesilmeyecek bir an bile.
            Allahım! Bağışlayıcılığının lezzetini duyur gönlüme,
            Evlâd ü iyalin, malın-mülkün fayda vermediği o günde.
            Allahım! Tutmazsan elimden, zayi olur giderim ben,
            Fakat koruyup kollarsan, kaymaz ayaklarım yerinden.
            Allahım! Sadece muhsinleri affedersen eğer Sen,
            Hevasına yenik düşmüş mücrimleri bulunur mu affeden!?
            Allahım! Takva talebinde kusur etmişsem şayet,
            İşte huzurundayım, tevbe ediyorum, günahımı affet!
            Allahım! Dağlar cesametinde olsa da günahlarım,
            Affın ondan da büyüktür, bağışlanma umarım.
            Allahım! Cahillik edip günahlara dalmış olsam da,
            “Kulum ümidini kesmesin.” nidası hep kulağımda.
            Allahım! Lütfunu hatırlayınca bütün korkularım eriyor,
            Günahlarım zihnime hücum edince gözlerimden yaşlar geliyor.
            Allahım! Sürçmelerimi görmezden gel, günahlarımı sil,
            Bin pişmanım yaptıklarımdan, kalbimdeki yangındır delil.
            Allahım! Bir bîçareyim, rahmetini ve fazlını gözlüyorum,
            Senin ihsan kapından başka bir kapıyı çalacak da değilim.
            Allahım! Dergâhından uzaklaştırılır ya da iltifat görmezsem,
            Kimin affını umabilir ve kimden şefaat bekleyebilirim!?
            Allahım! Seven gönül gecelerde uyumaz, dua eder, yalvarır,
            Gafillerin yaptığı tek şeyse, kulağı üzerine yatıp uyumaktır.
            Allahım! Kulların hep Senin bol rahmetini ümit ederler,
            Ve Cennet bahçelerinde ebediyyen kalmayı dilerler.
            Allahım! Reca hislerim coşunca kurtulacağımı zannediyorum,
            Günahlarımı düşündüğümde de kendimi çok levmediyorum.
            Allahım! Kulunu affedersen eğer, affınla kurtuluşu bulur,
            Yok, eğer affetmezsen, sayısız günahlarıyla helak olur.
            Allahım! Habibin Hazreti Muhammed Mustafa hürmetine,
            Ve O Nebîler Serveri’ne ittiba eden salih kulların hürmetine…
            Allahım! Hazreti Ahmed ü Mahmûd’un dini üzere sabit eyle,
            Gönlümü de, inabe, takva, taat ve hudû hisleri ile süsle.
            Allahım, Rahmeti Sonsuz Allahım! Kulunu mahrum etme,
            Etme de, mahlûkatın O en hayırlısının şefaatine nâil eyle.
            Allahım! Kulların ellerini açıp Sana dua ettiği müddetçe,
            Sen de Kâinatın İftihar Tablosu Efendimiz’e salât eyle!</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Kendisini zikreden kullarını unutmayan, dua dua yakaranlara hüsran ve haybet
            yaşatmayan ve kapısına bel bağlayanları ümitlerinde inkisara düşürmeyen Yüce Allah’a
            hamd ü senalar olsun.</turkce>
        <anlam></anlam>
        <adet>3</adet>
    </dua>


    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Ey Kudreti Sonsuz Allahım! Her sıkıntı için yegâne itimat kaynağım Sen, bütün
            zorluklara karşı güveneceğim biricik mercii de yalnız Sensin. Başıma gelen her
            meşakkat ve musibete karşı sadece Sana güveniyor ve o musibetleri sadece Senin
            inayetinle aşabileceğime inanıyorum. Kalbi zayıf düşüren, çareleri tüketen, dostların
            yalnız bıraktığı, düşmanların şamata yaptığı nice sıkıntıları, başka kapılardan tecerrüd
            ile sadece Senin kapına yönelip Sana arz ettiğimde Sen sıkıntılarımı giderdin ve beni
            onlardan kurtardın. Her nimetin sahibi, her ihtiyacın karşılayanı, her arzunun sunulduğu
            son makam Sensin. Sen ki, çocuğu, salih insanlar olan anne-babası hatırına korursun.
            Beni de öyle koru Allahım, koru ve zalim insanların zulüm ve işkenceleri ile imtihan
            etme.
            Allahım! Senden, rahmetinle kalbimi hidayet buyurmanı, işlerimi toparlamanı,
            dağınıklığımı gidermeni, elimin uzanamadıklarını ıslah etmeni, amelimi temizleyip
            hatalarımı düzeltmeni, bana doğruyu göstermeni, sevdiğim ve istediğim şeylerin
            hayırlısı ne ise onu vermeni ve beni her türlü kötülük, fitne ve zarardan korumanı
            diliyorum.
            Allahım! Her hükmünde bu kuluna muvaffakiyet ihsan et. Şehitlerin makamından, saîd
            ve bahtiyar kullarının güzel hayatından ve düşmanlarına karşı zafer kazanmaktan onu
            mahrum bırakma.
            Allahım! Her hâlimizde ve her işimizde âkıbetimizi güzel eyle ve bizi dünyada rezil
            rüsvay olmaktan, âhirette de Cehennem azabından koru.
            Allahım! Yüce Kitabı’nda zikrettiğin yahut kullarından herhangi birine bildirdiğin ya
            da kimseye bildirmeyip nezd-i ulûhiyetinde isti’sâr buyurduğun bütün isimlerin
            hürmetine; hâsseten en büyük, en büyük, en büyük ismin olan ve onunla dua edildiğinde
            icabet buyurduğun ism-i a’zam hakkı için Efendimiz Hazreti Muhammed’e (sallallahu
            aleyhi ve sellem) ve âline salât ü selâm eyle ve o salât ü selâm hakkı için dualarımı kabul
            buyur.</turkce>
        <anlam></anlam>
        <adet>3</adet>
    </dua>


    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Allahım! En faziletli salâtını, en kâmil ve mükemmel tahiyyâtını ve en güzel
            selâmlarını, nübüvvet divanının açılış ve kapanış mührü, fâtih ve hâtimi, risalet
            semasının güneşi, en parlak nur, en temiz sır, havz ve kevserin sahibi, mahşer gününün
            mücessem şefaati, melek ve insanların efendilerinin efendisi, Hakk’ın halka karşı
            hücceti, sultan-ı enbiya, burhan-ı asfiya, Âlemlerin Rabbi’nin habibi, seyyidimiz ve
            mevlamız Hazreti Muhammed (sallallahu teâlâ aleyhi ve sellem) üzerine ve âli, ashâbı,
            zürriyeti, müminlerin anneleri olan ezvâc-ı tâhirâtı ve kıyamete kadar O’nun ve onların
            (rıdvanüllahi aleyhim ecmaîn) yoluna tâbi olanlar üzerine eyle.
            Allahım! Server-i Enbiya Efendimiz Hazreti Muhammed’e ve hem esmâyı ta’lim
            buyurduğun hem de ulvî âlemlerin sakinlerine kıble eylediğin Âdem Nebîye ve Havva
            anamıza salât ve selâm eyle. Senin salavâtın Efendimiz’in ve o ikisinin üzerine olsun.
            Allahım! Hâtemü’l-Enbiya Efendimiz Hazreti Muhammed’e ve ilimleri kendisine
            vahyettiğin, değişik anlayışlara göre söz söylemeye muvaffak kıldığın ve mucizeleriyle
            insanların yaralarını tedavi edebilme payesiyle donattığın Şît Nebîye salât ü selâm
            eyle. Senin selâmın Efendimiz’in ve onun üzerine olsun.
            Allahım! Nebiy-yi Ekrem Efendimiz Hazreti Muhammed’e ve üstün bir makama
            yücelttiğin, kendisine faydalı ilimlerden pek çoğunu vahyettiğin İdris Nebîye salât ve
            selâm eyle. Senin salâtın Efendimiz’in ve o nebînin üzerine olsun.
            Allahım! Resûl-i Mücteba Efendimiz Hazreti Muhammed’e ve ehl-i arza risalet
            vazifesiyle gönderdiğin, büyük bir beladan kurtardığın, neslinden Efendimiz Hazreti
            Muhammed’in (aleyhisselâm) atası İbrahim Peygamber’i çıkardığın, “(Binin gemiye!)
            Onun yüzüp gitmesi de, durması da Allah’ın adıyladır. Gerçekten Rabbim Ğafûr’dur,
            Rahîm’dir.” diyerek Sana hamdeden ülü’l-azm nebîn Nuh’ a (aleyhisselâm) salât eyle.
            Senin salâtın Efendimiz’in ve o nebînin üzerine olsun.
            Allahım! Resûl-i Mücteba Efendimiz Hazreti Muhammed’e ve resûl ve nebî olarak
            gönderdiğin, Zâtına halîl eylediğin, düşmanının elinden bütün tarihe ibret olacak bir
            şekilde kurtardığın, “Rabbim bana karşı çok lütufkârdır.” diyerek Sana ta’zîm ü
            tebcîlde bulunan ülü’l-azm peygamberin İbrahim Nebîye salât ü selâm eyle. Senin salât
            ü selâmın Efendimiz’in ve onun üzerine olsun.
            Allahım! Şah-ı Rusül Efendimiz Hazreti Muhammed’e ve “Gerçekten o sözünün eri
            idi.” diyerek sena buyurduğun, onun canına bedel olarak, babasına büyük bir kurbanlık
            armağan ettiğin ve Efendimiz Hazreti Muhammed’i o kerîm peygamberin neslinden
            getirdiğin nebîn İbrahim’in (aleyhisselâm) oğlu Hazreti İsmail’e salât eyle. Senin salât ü
            selâmın Efendimiz’in ve o iki nebînin üzerine olsun.
            Allahım! Muhbir-i Sâdık Efendimiz Hazreti Muhammed’e ve zürriyetinden nebîler
            çıkardığın, müttaki kullarına mukteda bih eylediğin, imamü’l-evliya Hazreti İshak’a
            (aleyhisselâm) salât ve selâm eyle. Senin salavâtın Efendimiz’in ve onun üzerine olsun.
            Allahım! Mefhar-i Enbiya Efendimiz Hazreti Muhammed’e ve hüznünü giderdiğin,
            kerem timsali oğluna kavuşturduğun, Hazreti İbrahim’in oğlu Hazreti İshak’ın oğlu
            Hazreti Yakub’a (alâ nebiyyina ve aleyhimüsselâm) salât ve selâm eyle. Senin salât ü selâmın
            Efendimiz’in ve onların üzerine olsun.
            Allahım! Nebiy-yi Mükerrem Efendimiz Hazreti Muhammed’e ve Kerîm ibn Kerîm
            ibn Kerîm ibn Kerîm kıldığın Yusuf ibn Yakub ibn İshak ibn İbrahim Nebîne salât ü
            selâm eyle! Senin salât ve selâmın Efendimiz’in ve onların üzerine olsun.
            Allahım! Habîb-i Huda Efendimiz Hazreti Muhammed’e ve vaad ü vaîdlerle kavmine
            iyiliği emreden ve onları kötülükten nehyeden, inkârcı ve günahkâr kavmine, “Keşke,
            size karşı gelebilecek bir gücüm olsaydı ya da çok sağlam bir kaleye sığınsaydım.”
            diyen bahtiyar nebî Hazreti Lût’a salât eyle. Senin salavâtın Efendimiz’in ve onun
            üzerine olsun.
            Allahım! Seyyidü’l-Mürselîn Efendimiz Hazreti Muhammed’e ve Ahkâf bölgesinde
            yaşayan kavmini inzar eden, Senin, inayet ve lütuflarınla o kasıp kavuran o malum
            kasırgadan kurtardığın adalet ve insaf timsali nebîn Hazreti Hûd’a salât eyle. Senin
            salât ve selâmın Efendimiz’in ve onun üzerine olsun.
            Allahım! Seyyidü’l-Âlemîn Efendimiz Hazreti Muhammed’e ve onun için bir mucize,
            kavmi için de bir imtihan olmak üzere kayanın içinden bir deve çıkardığın fakat
            kavminin o deveyi boğazladıkları, bunun üzerine Senin de, onun şakî kavmini bir sabah
            vakti, kendilerini uyardıktan üç gün sonra azabınla yerle bir ettiğin Seyyidina Salih’e
            (aleyhisselâm) salât ve selâm eyle. Senin salât ve selâmın Efendimiz’in ve onun üzerine
            olsun.
            Allahım! İmamü’l-Enbiya Efendimiz Hazreti Muhammed’e ve kavmi için eşsiz bir
            vâiz ve hatip olan Hazreti Şuayb’ a (aleyhisselâm) salât et. Senin salât ü selâmın
            Efendimiz’in ve onun üzerine olsun.
            Allahım! Fahru’l-Müslimîn Efendimiz Hazreti Muhammed’e (sallallahu aleyhi ve sellem) ve
            peygamberlik vazifesi için seçtiğin, apaçık âyet ve delillerle Firavun, Hâman ve
            Karun’a tebliğ için gönderdiğin, Tûr Dağı’nda kendisine Tevrat’ı indirdiğin, onları
            karanlıklardan nura çıkarsın diye İsrailoğulları’na hidayet rehberi olarak tavzif
            buyurduğun Hazreti Mûsa’ya (aleyhisselâm) salât ü selâm eyle! Senin salât ve selâmın
            Efendimizin ve o ülü’l-azm nebînin üzerine olsun.
            Allahım! Nebiy-yi Muhterem Efendimiz Hazreti Muhammed’e ve Kelîmullah
            Mûsa’nın (aleyhisselâm) Tûr’a çıktığında yerine halef bıraktığı ve buzağıya tapanlara var
            gücüyle karşı çıkmaya çalışan nebiy-yi halîm Harun’a (aleyhisselâm) salât ve selâm eyle.
            Senin salât ve selâmın Efendimiz’in ve onun üzerine olsun.
            Allahım! Habîb-i Kerîm Efendimiz Hazreti Muhammed’e ve insanlar arasında
            adaletle hükmetsin diye yeryüzünde halife kıldığın, Zebûr’u gönderdiğin ve onu
            kendisine uyanlara nur eylediğin Dâvud Nebîye salât eyle. Senin salât ve selâmın
            Efendimiz’in ve onun üzerine olsun.
            Allahım! Seyyidü’l-Beşer Efendimiz Hazreti Muhammed’e ve kendisine daha sonra
            hiç kimseye nasip olmayan bir mülk bahşettiğin, emrine cinlerden, insanlardan,
            haşerattan, kuşlardan ve rüzgârdan oluşan bir ordu verdiğin, Hüdhüd’ün Sebe’den kesin
            bir haberle huzuruna vardığı nebiy-yi emîn Hazreti Süleyman’a salât ve selâm eyle.
            Senin salavâtın Efendimiz’in ve onun üzerine olsun.
            Allahım! Hayru’l-Beşer Efendimiz Hazreti Muhammed’e ve kendisini, “Doğrusu Biz
            onu pek sabırlı bulduk. Ne güzel kuldu o! Allah’a bütün kalbiyle teveccüh ederdi.”
            şeklindeki kavl-i kerîmin ile sena buyurduğun; “Ayağını yere vur! İşte sana
            yıkanacağın ve içeceğin soğuk bir su.” diyerek hitap ettiğin; huzurunda, “Ya Rabbî!
            Şeytan bana bir yorgunluk ve eziyet dokundurdu.” sözleriyle nida edince üzerindeki
            zarar ve sıkıntıyı bertaraf eylediğin; Vehhâb isminin tecellisi olmak üzere ona ve ehline
            katından bir rahmet verdiğin Hazreti Eyyub’a (aleyhisselâm) salât ü selâm eyle. Senin salât
            ve selâmın Efendimiz’in ve onun üzerine olsun.
            Allahım! Efdalü’l-Beşer Efendimiz Hazreti Muhammed’e ve balığın karnında, “Ya
            Rabbî! Sensin İlah, Senden başka yoktur ilah. Sübhansın, bütün noksanlardan
            münezzehsin. Doğrusu kendime zulmettim, yazık ettim. Affını bekliyorum Rabbim!”
            diyerek Seni tesbih eden, Senin de gam ve tasasını giderdiğin, kavminden azabı
            uzaklaştırıp onlara bir mühlet verdiğin, kavminin de “Ey Kendisinden başka hayy
            olmayan Hayy, ey ölüleri dirilten Hayy, ey Kendisinden başka bir ilah bulunmayan
            Hayy, ey yegâne merhamet Sahibi” diyerek Seni zikrettikleri Yunus nebîye salât ve
            selâm eyle. Senin salât ü selâmın Efendimiz’in ve onun üzerine olsun.
            Allahım! Habîb-i Kibriya Efendimiz Hazreti Muhammed’e ve kendisine ilm-i
            ledünden hususî bir ilim talim buyurduğun kulunla görüşmeye azmettiğinde, Kelîmullah
            Hazreti Mûsa’ya yol arkadaşlığı yapan Hazreti Yuşa’a (aleyhisselâm) salât et. Senin salât
            ve selâmın Efendimiz’in ve onun üzerine olsun.
            Allahım! Hâce-i Kâinat Efendimiz Hazreti Muhammed’e ve kendisine hususî bir hayat
            mertebesiyle tecelli buyurduğun ve elçilerinden birisi kılıp Yüce Kitabında, “Selam
            olsun İlyas’a!” diyerek andığın İlyas Nebîye salât ve selâm eyle. Senin salavâtın
            Efendimiz’in ve onun üzerine olsun.
            Allahım! Ferîd-i Kevn ü Zaman Efendimiz Hazreti Muhammed’e ve özel bir hayat
            mertebesiyle lütuflandırdığın, rahmetine mazhar kıldığın, rahmet yağmuru olan ilm-i
            ledünden ta’lim buyurduğun ve daha nice güzel sıfatlarla donattığın Hızır’a (aleyhisselâm)
            salât ve selâm buyur. Senin salât ü selâmın Efendimiz’in ve onun üzerine olsun.
            Allahım! Şeref-i Nev-i İnsan Efendimiz Hazreti Muhammed’e ve kavminin rehber ve
            rehnüması olarak onların ıslahı için durmadan çalışan Elyesa’ya (aleyhisselâm) salât eyle.
            Senin salât ve selâmın Efendimiz’in ve O’nun üzerine olsun.
            Allahım! Resûlü’s-Sekaleyn Efendimiz Hazreti Muhammed’e ve nübüvvet faziletiyle
            ikram ve tekrim buyurduğun seyyidina Zülkifl’e (aleyhisselâm) salât ve selâm eyle. Senin
            salavâtın Efendimiz’in ve onun üzerine olsun.
            Allahım! Seyyid-i Kâinât Efendimiz Hazreti Muhammed’e ve Sen onu hikmet ü
            beyanla serfiraz kıldıktan sonra hikmetin sırlarını gözler önüne seren Lokman’a
            (aleyhisselâm) salât ve selâm eyle. Senin salât ü selâmın Efendimiz’in ve onun üzerine
            olsun.
            Allahım! Seyyidü’l-Kevneyn Efendimiz Hazreti Muhammed’e ve asfiyadan kıldığın
            Eş’ıya Nebîye salât et. Senin salât ve selâmın Efendimiz’in ve onun üzerine olsun.
            Allahım! Sâhibü’l-Mi’rac Efendimiz Hazreti Muhammed’e ve “Bana lütf u
            kereminden öyle bir vâris nasip et ki, bana da, Ya’kub hanedanına da mirasçı olsun.
            Onu, razı olacağın bir insan eyle ya Rabb.” diyerek Sana gizlice niyazda bulunan
            Zekeriya’ ya (aleyhisselâm) salât ve selâm eyle. Senin salavâtın Efendimiz’in ve onun
            üzerine olsun.
            Allahım! Fahr-i Âlem Efendimiz Hazreti Muhammed’e ve kendisine daha çocuk iken
            hikmet verdiğin ve “Doğduğu gün de, vefat ettiği gün de, diriltilip kabirden kalkacağı
            gün de selâm olsun ona.” diyerek selâmda bulunduğun Zekeriya peygamberin oğlu
            Yahya Nebîye salât ve selâm eyle. Senin salât ü selâmın Efendimiz’in ve onun üzerine
            olsun.
            Allahım! Mefhar-i Mevcûdât Efendimiz Hazreti Muhammed’e ve daha beşikte iken
            konuşan, bedenini, annesine kusursuz, mükemmel bir insan şeklinde temessül eden
            Ruhu’l-Emîn’in nefhasından inşa buyurduğun, sonra da İncil’i verip Benî İsrail’e elçi
            olarak gönderdiğin ülü’l-azm peygamber Hazreti İsa’ya salât ü selâm eyle. Senin salât
            ve selâmın Efendimiz’in ve onun üzerine olsun.
            Allahım! Beşeriyetin İftihar Tablosu, hamd kahramanı Efendimiz’e ve O Nebîler
            Serveri’nden az bir zaman önce irsal buyurduğun Hazreti Hâlid ibn Sinan el-Anbesî’ye
            (aleyhisselâm) salât eyle. Senin salavâtın Efendimiz’in ve onun üzerine olsun.
            Allahım! Risalet davasında son sözün hatibi, gaybın son habercisi, Senin nusret, fetih,
            kevser ve şefaatle te’yid buyurduğun, iki cihanın ruhu, dünya ve ukba hayatlarının gözü,
            eliyle sırların saçılıp nurların parladığı, en parlak nur, müminlerin velîsi, ma’sum ve
            mukarreb nebî, bütün yer ve gök ehlinin en faziletlisi, kendileri vesilesiyle mümkinât
            âleminde ruhun enginliklerine, sırrın derinliklerine ait inceliklerin avlandığı zâtların en
            mükemmeli, Hakk’ın hususî muhabbetinin mazharı, varlığın özü, usaresi, durulardan
            duru mustafa ve musaffa, bütün enbiyanın gözünün nuru, asfiyanın burhanı, Sana
            yakınlıkta eşsiz ”kabe kavseyni ev edna” tacıyla serfiraz, hesap gününde şefaat
            edenlerin bile şefaatçisi, günah işleyenlerin şefaat edeni, Âlemlerin Rabbi Allah’ın
            bütün elçilerinin en hayırlısı, seyyidimiz ve biricik sahibimiz sâdiku’l-va’di’l-emîn
            Efendimiz Hazreti Muhammed’e (aleyhi efdalüssalavât ve etemmütteslîmat), âline, ashâbına, ehli
            beytine, ezvacına, zürriyetine, davasına taraf olup destek çıkanlara, yoluna ittiba
            edenlere, O’nu gönülden sevenlere ve kıyamete kadar gelecek bütün ümmetine salât ve
            selâm eyle.
            Bütün hamd ü senalar Âlemlerin Rabbi Allah’a mahsustur.</turkce>
        <anlam></anlam>
        <adet>3</adet>
    </dua>


    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Allahım! Bütün meleklerin, dünyayı teşrifi için muntazır oldukları Efendimiz Hazreti
            Muhammed’e ve nebîlerine vahyini indirmek payesiyle mükerrem kıldığın, “çok
            kuvvetli, yüce arş sahibi Allah nezdinde pek itibarlı” kerîm ve emin, ilim, vahiy ve
            ilhamla hayata ruh üfleyen, ilimlerin arşını taşıyan, Senin Alîm ve Allâm isimlerinin
            mazharı, melâike-i kiramın en büyüklerinden biri olan Hazreti Cibrîl-i Emîn’e salât ve
            selâm eyle. Senin en faziletli tahiyyât ve selâmların Efendimiz’in ve onun üzerine olsun.
            Allahım! Efendimiz Hazreti Muhammed’e ve sûra üfleme, mertebe ve suretleri tertip
            etme gibi mukaddes vazifelerle tavzif buyurduğun, Levh-i Mahfuz’da kalemin
            yazdıklarının nâzırı, gavs-ı a’zam’ın kalbi, kalbinin üzerinde olan, sûra ikinci kez
            üflediğinde bütün ervâhın cisimlerine döndürüleceği ve bedenlerin yeniden hayat
            bulacağı büyük melek Hazreti İsrafîl’e salât ü selâm eyle. Senin en güzel salavâtın
            Efendimiz’in ve onun üzerine olsun.
            Allahım! Efendimiz Hazreti Muhammed’e (aleyhissalâtü vesselâm) ve kurb payesiyle
            mükerrem kıldığın, mahlûkatının rızıklarını taksime vekil ta’yin buyurduğun, cismâni
            erzak ve ezvakın arşını taşıyan yüce melek Hazreti Mikaîl’e (aleyhisselâm) salât ve selâm
            eyle. Senin salavâtın Efendimiz’in ve onun üzerine olsun.
            Allahım! Efendimiz Hazreti Muhammed’e ve müminlerin ruhlarını gayet yumuşak bir
            şekilde kabzetmeye, kâfir ve müşriklerinkini ise şiddetle söküp almaya müvekkel
            kıldığın şanı yüce melek Azrail’e salât ve selâm eyle. Sen güvenilip dayanılan ve
            Kendisine itimat edilen Vekîl’sin. Senin salât ü selâmın Efendimiz’in ve onun üzerine
            olsun.
            Allahım! Efendimiz Hazreti Muhammed’e ve melâike-i kiramdan arşı taşıyanlara,
            mahlûkat için istiğfarda bulunanlara ve Senin, kelâmın Ümmü’l-Kitap kuvvetiyle te’yid
            buyurduğun meleklerine salât ve selâm eyle. Ey Vehhâb, Senin salât ü selâmın
            Efendimiz’in ve o meleklerin üzerine olsun.
            Allahım! Gözleri sadece Hakk’a nâzır, mülahazaları yalnız Rabbilerine kilitli, cemâl
            ve celâl nurlarına müstağrak, kadem ve kalbleri üzerinde Benî Âdem’den mukarreb
            kulların kalbleri olan ve ind-i İlahî’de ikrama mazhar olmuş mükremîn meleklere salât
            eyle. Senin salavât ve tahiyyâtın mahşere kadar Efendimiz’in ve onların hepsinin
            üzerine olsun.
            Allahım! Efendiler Efendisi Hazreti Muhammed’e ve en büyük meleklerden ikisi olan
            vaad, müjde ve sevap arşının hâmili Hazreti Rıdvan ile vaîd, tehdit ve ikab arşını
            taşıyan Hazreti Mâlik’e (aleyhimesselâm) salât ve selâm eyle. Mennân-ı Hakikî Sensin.
            Senin salavâtın Efendimiz’in ve o iki büyük meleğin üzerine olsun.
            Allahım! İki Cihan’ın Güneşi Efendimiz’e ve mukarreb meleklere, onlar içinden
            hususiyle Kerûbiyyûn’a, göklerde ve yerlerdeki mümin kullar için Cenab-ı Hakk’a
            istiğfar eden meleklere, âdil-i şahit olarak insanların amellerini kaydeden kiram-ı
            kâtibîne, inkârcıların ruhlarını şiddetle söküp çıkaran, müminlerin ruhlarını sühûletle
            kabzeden, can alırken nefislerde dalgıç gibi yüzen, Senin tavzif buyurduğun yerde işleri
            idare eden ve abesten fersah fersah uzak hikmetine muvafık olarak kullarının
            amellerinden yarattığın meleklere salât ü selâm eyle. Senin salavâtın Efendimiz’in ve
            topyekün onların üzerine olsun.
            Allahım! Efendimiz Hazreti Muhammed’e (aleyhissalâtü vesselâm) ve Kur’ân-ı Kerîm’in
            kalbi ”Yâsîn”, “Fâtiha Sûresi”, “Elif Lâm Mîm”, “Elif Lâm Mîm”, “Elif Lâm Mîm
            Sâd”, “Elif Lâm Râ”, “Elif Lâm Râ”, “Kâf Hâ Yâ Ayn Sâd”, “Hâ Mîm. Ayn Sîn Kâf”,
            “Tâ Hâ”, “Tâ Sîn”, “Tâ Sîn Mîm”, “Hâ Mîm”, “Hâ Mîm”, “Hâ Mîm”, “Hâ Mîm”,
            “Hâ Mîm”, “Hâ Mîm”, “Hâ Mîm”, “Kâf” ve “Nûn” âyet-i celîlelerine müvekkel olan
            melâikeye salât ve selâm eyle. Senin salavâtın Efendimiz’in ve onların tamamının
            üzerine olsun.
            Allahım! Efendimiz Hazreti Muhammed’e ve insanların kabre girince ilk defa
            gördüklerinde ürpererek karşılayacakları cesametli sual melekleri olan Nekîr ve
            Münker’e salât eyle.
            Allahım! Bize rahmetinle muamelede bulun. Sevenin sevdiğine gösterdiği şefkat ve
            merhameti zorluklarla karşılaştığımızda bize de lutfeyle. Dünya ve kabir hayatımızda,
            mahşer gününde ve yeniden dirildiğimizde bize tedirginlik, sıkıntı ve üzüntü yaşatma.
            Her hâlimizde yanımızda ol ve bizi gözet. Ey Yüceler Yücesi, mezellet ve ızdırarımıza
            merhamet buyur. Bize liyakatimiz olan adaletinle değil, Sana yaraşan fazl u ihsanla
            muamele et. Bizi affet. Bize şefkat et. “Mevlâmız Sensin. Kâfirlere karşı bize her
            zaman yardım eyle.”
            Efendimiz Hazreti Muhammed’e (aleyhi efdalüssalavât ve ekmelüttahiyyât), Efendiler
            Efendisi’nin bütün âl ü ashâbına ve Senin bu âlemdeki kullarından biri olan halife-i
            Resûl, insan-ı kâmil, sahib-i vakt ve kutb-u a’zam’a salât ü selâm eyle.
            Hamd ü senalar bütünüyle Sanadır Allahım!</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>1. Tevbekârların Münacaatı
            Rahman ve Rahîm Allah’ın adıyla ki, inayet yalnız O’ndandır. İlahî! İşlediğim hatalar
            ve günahlar ruhuma zillet urbası giydirdiler. Bir de Senden cüdâ düşünce kendimi bütün
            bütün meskenet libasının içinde buldum; hadd ü hesaba gelmez, kocaman kocaman
            kabahatlerim hep kalbimi simsiyah hâle getirdiler.
            Bahtına düştüm, ey biricik Matlûbum, Maksûdum, Mahbûbum; ne olur, tevbemi kabul,
            kalbimi de ihya buyur! Andolsun ki, günahlarımı affedebilecek, yaralarımı sarıp tedavi
            edebilecek Senden başka hiçbir kimse bilmiyorum.
            İşte yüce dergâhına geldim; boyun büküyor, huzurunda kemerbeste-i ubûdiyet içinde
            elpençe divan duruyor, affına iltica ediyorum. Eğer beni kapından uzaklaştırırsan gidip
            hangi kapıya sığınabilir, huzurundan kovacak olursan kimden sığınma talep edebilirim?
            Vah benim acınacak hâlime vah! Ne kadar utanılacak bir durumdayım. Yazıklar olsun
            bana, günahlara ne kadar dalmış, Rabbimin hoşnut olmadığı vadilerde ne kadar da çok
            dolaşmışım!
            Ey en büyük günahları bile bağışlayan ve parça parça olmuş gönülleri bile şefkatiyle
            sarıp sarmalayan Rab! Senden, en çirkin günahlarımı bile yarlığayıp yok saymanı,
            yüzümün karası suçlarımı örtmeni, kıyamet gününde affının ve gufranının serinliğinden,
            bağışlayıcılığının güzelliğinden beni de hissedar etmeni diliyorum.
            Ya Rabbî ve ya İlahî! Günahlarımı rahmet bulutlarınla ört; ayıplarımın üzerine de
            merhamet ve şefkat bulutlarını gönder!
            İlahî! Sahibinden kaçan bir köle, döndüğü zaman sahibinden başka kime iltica edebilir
            ve yine sahibinin gazabından onu başka kim koruyabilir? İşte ben de Senin kulun ve
            kölen olarak kapına geldim.
            Rabbim! Günahlara tevbe etmenin karşılığı gönülde duyulan pişmanlıklarsa şayet,
            Sana kasem olsun ki, yapıp ettiklerimden bin kere, yüz bin kere pişmanım. İstiğfarda
            bulunup Senden bağışlanma dilenmek hataların defterden silinmesine bir yolsa eğer,
            yürekten istiğfarda bulunuyor ve bu nâçar kulunu da yarlığayacağını ümit ediyorum.
            Evet, ümidim budur ve hoşnutluğunla gönlüme sürûr salacağın âna kadar da bu kapıyı
            asla terk etmeyeceğim.
            Allahım! Kudretin hakkı için tevbemi kabul buyur. Sen Hâlîm’sin, affetmeyi seversin;
            beni de affet. Aczimi, zayıflığımı, çaresizliğimi görür ve bilirsin; hâlime merhamet et!
            Allahım! Kullarına afv u mağfiret kapılarını açan Sensin. Onu tevbe diye isimlendiren
            ve “Ey mümin kullarım! Samimi bir tevbe ile Rabbiniz’e teveccüh edin!” diye emir
            veren ve davette bulunan da yine Sensin. Sen kapıları bu kadar açtıktan sonra, o kapıdan
            geçip dergâhına iltica etmeyen gafillerin daha hiçbir mazereti olamaz.
            Rabbim! Bazı dostlarının da dediği gibi günahın çok çirkin olduğu ve Senin lütuflarını
            idrak etmiş kapı kullarına yaraşıp yakışmadığı muhakkak; fakat, affın, Sana çok yakıştığı
            da apaçık bir hakikat.
            Rabbim! İsyan vadilerine yuvarlanıp sonra da yaptığı âsîliklerden dolayı tevbe
            kapısının tokmağına dokunan, sayılamayacak kadar hatasına, kusuruna ve günahlarına
            rağmen Senin rahmet, şefkat ve merhamet esintilerini hırz-ı cân ile bekleyen ve Senin,
            bütün bu recâ ve beklentilere lütf u keremle mukabelede bulunduğun ilk kişi şüphesiz
            ben değilim.
            Ey ızdırar içerisinde hafakanlar yaşayan muzdar kullarının niyazlarına icabet buyuran.
            Ey zararları kaldırıp telâfi eden. Ey iyilikleri karşılıksız ve en büyük olan. Ey gizli gizli
            cereyan eden işlere de nigehbân olan Yüceler Yücesi Allahım! Huzuruna sermayesiz
            geldim; nâçâr, Senin cömertliğine ve keremine sığınıyor, “Keremkân Sensin, kesme
            keremin.” diyerek rahmet denizlerinden ben de hissedar olmak istiyorum. Dualarıma
            icabet buyur ve beni ümitlerimde, dileklerimde haybet ve hüsrana uğratma. Tevbe
            kapından Sana olan teveccühümü karşılıksız bırakma!
            Ey Merhametlilerin en Merhametlisi Mevlâm! Bu bendene lütf u ihsanla muamelede
            bulunup hata ve günahlarını affet, ne olur!..
            2. Nefs-i Emmaresinin Kötülüklerinden Bezip Bunalmışların Münacaatı
            Rahman ve Rahîm Allah’ın adıyla
            Ey Yüce Allahım! Kötülüğe düş(ür)mekten, hatalara koş(tur)maktan, isyanlara
            dal(dır)maktan, Senin gazabına yaklaş(tır)maktan, helake götüren yollara sap(tır)maktan
            ve beni Senin nezdinde mahlûkatın en seviyesizi durumuna sokmak için çabalayıp
            durmaktan bıkıp usanmayan.. sayısız kusurlara bulaşmış.. bitip tükenmek bilmeyen
            emellerin peşinde durmadan koşan.. başı derde düştü mü sızlanıp duran.. hayırlı bir işe
            vesile olduğunda onu kendinden bilen ve paylaşmaya hiç yanaşmayan.. bütün
            mâlâyâniyata meyyâl.. gaflet ve nisyanla âlûde.. fırsat buldu mu günaha girmekte saniye
            fevtetmeyen.. tevbeye gelince erteledikçe erteleyen... şu nefs-i emmâremi Sana şikâyet
            ediyorum.
            İlahî! Beni dalâlet vadilerine sürüklemek isteyen insî ve cinnî düşmanlarımı; sürekli
            aklımı çelmek, zihnimi vesveselere boğmak, kalbimi şüphelerle çepeçevre kuşatmak,
            hevâ ve heveslerinin peşinde koşturmak, geçici dünya hayatını süslü gösterip ibadet ü
            taatıma ve Sana yakınlaşmama mâni olmak için didinip duran şeytan(lar)ı da yine Sana
            şikâyet ediyorum.
            Rabbim! Türlü türlü vesveselere esir olmuş, kaskatı kesilmiş, paslanmış ve
            kararmaya yüz tutmuş kalbimi; haşyet nedir, gözyaşı nedir unutmuş ve bütün bütün
            kurumaya başlamış, kendine dünyalık eğlenceler arayıp duran gözlerimi de yine Sana
            şikâyet ediyorum. Sen yegâne güç ve kuvvet Sahibisin ve benim gibi bir aciz için Senin
            havl ve kuvvetinden başka hiçbir dayanak yoktur. Dünyanın câzibedâr güzelliklerinin
            ağına düşmekten ve sıkıntıları altında ezilmekten beni sadece Sen sıyanet edebilirsin.
            Ya Rab! Senin hikmetine ve meşîetine dehâlet ediyor ve bana sadece lütfunla
            muamelede bulunmanı istirham ediyorum. Ne olur beni başkalarından gelecek lütuflara
            mecbur bırakma ve beni fitnelere hedef olmaktan koru. Düşmanlık besleyenlere karşı
            yardımcım ol. Utanç sebebi ayıplarımı setret. Beni bu belalardan muhafaza buyur ve
            ma’siyetlere düşmeme fırsat verme.
            Rahmetine sığınıyorum ey merhameti merhametlerin en güzeli olan Rabbim! Ne olur,
            dualarımı kabul buyur.
            3. Hayatını Havf/Allah Korkusu Endeksli Sürdürenlerin Münacaatı
            Rahman ve Rahîm Allah’ın adıyla
            Merhameti, re’fet ve şefkati sonsuz Yüce Rabbim! Sana iman etmiş bu kuluna azap mı
            edeceksin? Sana gönlünü veren bu muhtaç gedâyı uzaklığın yakıcı ateşine mi maruz
            bırakacaksın? Düşmüş kalkmış ama gelip af talebinde bulunmuş bu zavallıyı hizlâna mı
            uğratacaksın? Günahlarını ancak Senin rahmet ve merhamet deryalarının eritebileceği
            bu acizi afv u safhından mahrum mu bırakacaksın? Hâşâ ya Rabbi hâşâ, kapına
            dayanmış, ihtiyacını, ızdırarını arz etmiş bir muhtacı eli-avucu boş geri çevirmek Senin
            keremine yakışmaz.
            Olamaz, annem şakî olayım diye beni dünyaya getirmiş olamaz; hayatımı günahların
            ve isyanların elemleri perişan etsin diye beni yetiştirmiş de olamaz. Rabbim, ah keşke
            bir bilebilseydim ismimi saîdler defterine kaydettiğini ve beni yakınlığına mazhar
            kıldığını! Keşke bilebilseydim de gözlerim sürurla, gönlüm de itmi’nanla dolsaydı!
            Allahım! Azametine karşı secde etmiş yüzleri karartır mısın Sen hiç? Medh u
            senalarla hep Yüce Zâtının ululuğunu seslendirip durmuş dilleri ebkem bırakır mısın?
            Senin sevginin boyasıyla boyanmış kalbleri mühürler misin? Senin zikrinin lezzetiyle
            dolup dolup taşmış kulakları duyamaz hâle getirir misin? Rahmet ve şefkatine nâil
            olabilme recasıyla hep semaya kalkmış ellere kelepçe vurur musun? İbâdet ü tâata râm
            olmuş bedenleri cezalandırır mısın ya da Senin Dinine, Kitabına, Resûlüne hizmet için
            koşturup durmuş ayakları incitir misin Sen hiç?
            Allahım! Rab olarak sadece Seni bilip Seni tanıyan kullarının yüzüne, ne olur, rahmet
            kapılarını kapama. Hayır ya Rabbi hayır, Sen tevhid inancıyla azîz eylediğin yürekleri
            Senden uzak kalmanın zilletine dûçâr kılmaz ve Senin muhabbetinle meşbû gönülleri
            Cehennem ateşine maruz bırakmazsın.
            Allahım! Azabının ve gazabının eleminden beni koru! Ya Hannan, ya Mennan, ya
            Rahîm, ya Rahman, ya Cebbar, ya Kahhar, ya Settar, ya Ğaffar, eşrârın (kötü kimseler)
            kim ve ahyârın (iyi insanlar) kim olduğunun gün gibi açığa çıkacağı, hesap endişesinden
            ellerin ayakların titreyeceği, ömrünü ihsanla değerlendirmiş yiğitlerin kurbiyete mazhar
            kılınacağı, hayatını isâet (kötülük)le heder etmiş bahtsızların da uzaklığa maruz
            bırakılacağı, dünya hayatındayken her kim ne işlemişse karşısına tastamam çıkarılacağı
            ve hiçbir kimsenin zerre ağırlığınca haksızlığa uğratılmayacağı o şedîd günde beni
            Cehennem azabından ve rezil rüsva olmaktan muhafaza buyur.
            4. Hayatını Reca/Ümit Eksenli Sürdürenlerin Münacaatı
            Rahman ve Rahîm Allah’ın adıyla
            Ey, kulu Kendisinden bir talepte bulunduğu zaman hemen cevap veren, ümitlerine
            nezdindeki güzelliklerle mukabelede bulunan, yaklaşmak arzu ettiğinde kurb yollarını
            açan, apaçık isyanlara düştüğü zaman bile o günahların üzerini kapatıp setreden ve
            tevekkülde bulunduğu zaman itimadını boşa çıkarmayıp ihtiyacını is’af buyuran Yüceler
            Yücesi Rab! Kulların arasında, Senin izzet ü ikramından istifade etmeyi gönülden
            dileyip de ona mazhar olamayan, Senin cömertliğinden hissedar olmayı isteyip de
            nasibini alamayan kim vardır ki? Öyleyse Sen beni de kapından boş geri çevirmezsin.
            Senden başka ihsanla mevsûf bir Mevlâ tanımıyorum ben. Bütün iyilikler Senden ve
            bütün rızık da Senin hazinende olunca ben başka kimin kapısından bir ihsan umabilirim?
            Bütün mahlûkat, kapıkulların ve her şeyin dizgini de Sende olunca nasıl başkasından bir
            lütuf bekleyebilirim? Sen ümit ettiklerimin kat kat ötesinde beni fazlınla serfiraz
            kılmışken, benim Senden ümit kesmem hiç doğru olur mu? Allahım! Yoluna sımsıkı
            sarılmışken, Sen de beni, benim gibi acizlere muhtaç etmezsin, değil mi?
            Ey rahmetine sarılanların doğru yolu bulup saadete erdikleri ve tevbe ile kapısına
            yönelenlerin azap ve gazaba maruz kalmadıkları Sultanlar Sultanı! Sen bana karşı
            unutma muamelesi yapmazken ben Seni nasıl unutabilir ve Sen her hâlime nigehbân
            olduğun hâlde ben nasıl lağv ü lehviyâta dalabilirim? Hâşâ ya Rabbi hâşâ!
            İlâhî! Başkalarına bâr olmayı ar sayıyor ve ellerimi sadece Senin, hazinenden
            lutfedeceğin güzellikler için açıyor, emelimi de yalnız Senin ihsanlarına bağlıyorum. Ya
            Rab! Beni hâlis tevhide ulaştır ve gönülleri tertemiz kullarının zümresine kat! Ey
            dergâhı bütün kaçkınların sığınağı! Ey rahmeti bütün tâliplerin recâsı! Ey dilekte
            bulunulanların en hayırlısı! Ey kendisinden bir şey istenilenlerin en kerîmi, en cömerdi!
            Ey dileyenlerin dileklerini geri çevirmeyen! Ey ümit besleyenleri haybet ve hüsrana
            uğratmayan! Ey dua dua yalvaran herkese kapısı açık olan! Ey el açıp, “âmîn!”
            diyenlerle arasındaki perdeleri kaldıran Rabbim! Keremine sığınıyor, lütuflarınla
            yüzümü güldürmeni diliyor; recâ hislerime mukabelede bulunarak kalbimi itmi’nanla
            doldurmanı, dünyanın bütün musibetlerini gözümde bir hiç seviyesine düşürecek ve
            Seninle aramdaki perdeleri kaldırıp basîret ufkumu açacak kadar da yakînimi
            ziyadeleştirmeni diliyorum.
            Rabbim, rahmetine iltica ediyor, lütfundan sürpriz inayetler bekliyorum. Dualarıma
            icabet buyur ve bu aciz, muhtaç kulunu haybet ve hüsrana uğratma! Âmîn!
            5. Hakk’ın Rahmetine Sonsuz İtimat Hisleriyle Dopdolu Yaşayanların Münacaatı
            Rahman ve Rahîm Allah’ın adıyla
            Allahım! Yol azığım az fakat Sana olan tevekkülüm çoktur. Cürmümün büyüklüğünü
            düşününce azabının korkusundan tir tir titriyorum ama reca duygusu ufkumu sarınca
            içime emn ü eman doluyor. Günah(lar)ım beni cezaya müstehak hâle getirse de, affına
            olan itimadım kulağıma hep mükâfatının büyüklüğünü fısıldıyor. Gaflet, huzuruna
            varacağım gün için kayda değer bir hazırlık yapmama müsaade etmemiş olsa bile,
            kereminin genişliğini ve sürpriz lütuflarını düşününce gözlerim ümitle parlıyor. Bin bir
            isyana, tuğyana dalmış olmam içime vahşet salıyor ama gufranını ve rızanı bir armağan
            paketi hâlinde önüme koyuvereceğini düşünüyorum ve işte o zaman gönlüm üns
            esintileriyle coşuyor.
            Rabbim! Zâtından gelecek ziya tufanlarına, nur hüzmelerine, rahmet ve re’fet
            esintilerine itimad ediyor; bol ikramlarından, birbirinden güzel nimetlerinden istifade
            edebileceğim istikametindeki beklentilerimi gerçekleştirmeni ve beni de bir
            kurb/yakınlık eri olma payesiyle şereflendirmeni diliyorum.
            Ya Rab! İşte huzurundayım ve kendimi Senin rahmet ve şefkat esintilerine salıyorum.
            Cömertliğinin ve lütuflarının enginliğine iltica ediyorum. Gazabından kaçıyor,
            hoşnutluğuna sığınıyorum. Senden yine Sana iltica ediyorum. Beni en güzel şekilde
            ödüllendireceğin hususundaki ümidim de tam, mevhibelerine olan itimadım da tamdır.
            Görüp gözetmene ne kadar muhtaç olduğumu Sen daha iyi bilirsin, Rabbim!
            Ey fazlı, keremi, hilmi ve affı bizim hayallerimize bile sığmayacak kadar engin olan
            Yüce Sultanım! Ne olur, bizi, tattırmakla yüzümüzü güldürdüğün nimetlerinin tamamına
            erdir. Bu zavallı gedâna bir kere keremkâne davrandıktan sonra artık keremini kesme.
            Hilminle muamele edip örttüğün günahlarımın üzerindeki örtüyü de ne olur daha
            kaldırma. Senin malumun olan bütün çirkin işlerimi de bağışla.
            İlâhî! Dileklerimin yüce dergâhında kabulü için yine Senin şefaatine dehâlet ediyor,
            azabından korunmak için Senin merhametine sığınıyorum. İhsanlarına karşı çok
            arzuluyum; nimetlerine nihayetsiz rağbetim var; lütuf sağanaklarınla sırılsıklam hâle
            geleceğim, inayet bulutlarınla gölgeleneceğim ânı gözlüyorum; kapını çalarak, dergâhına
            teveccüh ederek, lütf u inayetine sığınarak, yüce katından bahşedeceğin en câzip
            lütufları avlamaya çalışarak, cemâline koşarak, azametin ve celâlin karşısında el-pençe
            divan durarak Seni, Senin rızanı talep ediyorum.
            Ey merhametlilerin en merhametlisi olan Allahım! Bahtına düştüm, ne olur, bana
            istihkakım olan azap edilmek ve mahrumiyete maruz bırakılmakla değil, Senin şanın
            olan mağfiret ve rahmetle muâmelede bulun! Âmîn!
            6. Şükürle Gerilmiş Kulların Münacaatı
            Rahman ve Rahîm Allah’ın adıyla
            Allahım! Peşi peşine akıp gelen lütuflarına karşı nasıl şükredebileceğim hususunda
            bütün bütün şaşkına döndüm. -Sana sonsuz defa hamd ü senalar olsun!- Fazlın coşup
            coşup gelince Seni senâ etmekte bütün bütün aciz düştüm. Haddimin fevkinde o kadar
            çok nimetle serfiraz kıldın ki beni, nasıl hamdedeceğimi bilemez oldum. İnayetinle
            ardarda öyle tecellîlerde bulundun ki, onlara şükürle mukabele hususunda da hepten
            tâkatsiz kaldım.
            Rabbim! İşte bunlar, Senin bir çağlayan gibi akıp akıp gelen nimetlerine karşı kusur ve
            ihmallerini, kadr ü kıymet bilmeyişini itiraf eden çaresiz bir mücrimin itiraflarıdır.
            Rabbim, Sen Raûf ü Rahîm, Berr ü Kerîm’sin. Dergah-ı izzetine yönelenleri haybete
            uğratmaz, avluna sığınanları da kovup uzaklaştırmazsın. Bir dileği olanların kervanları
            hep Senin kapında dururlar. Yardıma ihtiyacı bulunanlar Senin dergâhının önünde
            konaklarlar. Ne olur Allahım! Bizi arzu ettiğimiz hususlarda haybet ve inkisara uğratma,
            ümitsizliğe düşürme. Bize yeis ve ümitsizlik elbisesi giydirme.
            Ey bütün mevcûdâtı yaratan ve yaşatan Ulu Sultanım! Senin nimetlerinin büyüklüğü
            yanında benim şükrüm pek noksan; ikramlarına karşı ettiğim senâ da çok cılızdır.
            Üzerimdeki iman urbası da, başımdaki izzet tâcı da, boynumda hep duracak olan Sana
            kulluk tasması da hep Senin ihsan ve lütuflarının eseridir. Evet ya Rabbi! İhsanların o
            kadar hadsiz ki, onları saymaktan acizim; değil tek tek saymak hepsinin büyüklüğünü
            birden idrake bile güç yetiremiyorum. Senin şükrüne nasıl tâkat getirebilirim ki ben;
            Sana şükretmenin bile bir şükür borcu oluyor. Evet, ne zaman “leke’l-hamd/hamd Sana”
            desem, onun için de ayrıca bir “hamd olsun” demem vacip oluyor.
            Allahım! Biz yoktuk, kerem kılıp bizi Sen var ettin ve bugüne getirdin. Senden
            üzerimizdeki nimetlerini tamama erdirmeni, nikmetinden, azabından, gazabından da
            emin kılmanı diliyoruz. Bu muhtaç kapıkullarını iki cihan saadetinin en âlâsı ve en
            güzeli ile sevindir. Altından kalkamayacağımız ağır imtihanlara tâbî tutmadığın ve
            üzerimizden sağanak sağanak yağdırdığın nimetlerin için Sana sonsuz hamd ediyor ve
            hamdimizin rızana muvafık, lütuflarının azametine de layık olacağını ümit ediyoruz, ey
            merhametine hudut olmayan, yüce ve kerîm Rabbimiz!
            7. Hakk’ın İtaatkâr Kullarının Münacaatı
            Rahman ve Rahîm Allah’ın adıyla
            Allahım! Sana, layık olduğun surette ibadet ü taatta bulunabilmemiz için bize yol
            göster. Ma’siyet mahallerine düşmemize müsaade etme ve bizi öyle yerlerden fersah
            fersah uzak tut. Rızana, hoşnutluğuna ulaşmamıza engel olan şeyleri yolumuzdan kaldır.
            İşin nihayetinde de bizi cennetlerinin en güzelleriyle sevindir! Rabbimiz! Şek ve
            şüpheler durmadan fitneleri körüklüyor, Senin dupduru ve tertemiz lütuflarının saffetini
            bulandırmaya çalışıyorlar. Sen basiretlerimizin üzerindeki şek ve şüphe bulutlarını
            kaldır, kalblerimizi kaplayan perdeleri aç, vicdanlarımızdaki bâtıl izlerini sök at ve
            içimize bütünüyle hak ve hakikat duygusunu perçinle.
            Ey Rahmeti Sonsuz! Bizleri, necat ve felah limanına yanaşan geminin yolcularından
            eyle. Gönüllerimize, Sana dua dua yalvarmanın lezzetini duyur. Muhabbet ve sevgi
            havuzlarından doyasıya içmeyi lutfet. Seni sevmenin ve Sana kurbiyetin halâvetiyle
            sinelerimizi doldur. Üzerimizden inayetini esirgeme; esirgeme ki, gayretlerimiz sırf
            rızan için, himmetimiz de yalnız Sana hizmet yolunda olsun. Niyetlerimizde ihlaslı ve
            samimi olmayı müyesser eyle! Ya Rab! Biz Seninle varız ve Senin için varız. Sana
            ulaşabilmek için de yine Senden başka bir vesilemiz yoktur.
            Ya Rabbenâ ve ya İlahenâ! Bizleri de, Yüce Kitab’ında zikrettiğin ‘mustafeyne’lahyâr’/
            seçkin ve hayırlı kullarından eyle. Bizi destekle ki, yolumuz hep salâha, salihâta,
            iyiliğe kilitlenmiş kullarının yolu olsun. Hep asil davranışların peşinde koşalım. Her
            zaman hayır istikametinde yarışalım. Ömrümüz fâniyât ü zâilât (gelip geçici şeyler)
            peşinde değil, derecelerimizin yükselmesine vesile olacak bâkiyât ü salihât (âhirette işe
            yarayacak salih ameller) arkasında geçsin.
            Ey merhametlilerin en merhametlisi olan Rabbimiz! Sen her şeye kâdirsin; bizim
            dualarımıza icabette bulunmak da Sana asla zor gelmez. Ne olur ya Rab, niyazımızı
            kabul buyur ve bizi haybet, hüsran ve inkisâr-ı hayâle uğratma!
            8. Sadece Allah’ı ve O’nun Hoşnutluğunu Dileyen İrade Kahramanlarının
            Münacaatı
            Rahman ve Rahîm Allah’ın adıyla
            Ey bütün noksan sıfatlardan münezzeh ve topyekün kemâl vasıflarıyla mevsuf yüce
            Rabbimiz! Senin yol göstericiliğine sığınmayan gafil kimselerin düşe kalka yürüdükleri
            yollar ne kadar dar; dosdoğru yola hidayet buyurduğun bahtiyar insanların salına salına
            yürüdükleri yollar ise ne kadar açık ve ne kadar geniştir! Ya Rab! Senden, bizi Sana
            ulaştıracak yollara, o yollar içinde de en kestirme olanına hidayet etmeni, uzakları yakın
            hâle getirmeni, zorları da kolaylaştırmanı diliyoruz. Bizi de hep hoşnutluğun
            istikametinde koş(uş)turup duran.. ülfet ve ünsiyete mağlup olmayıp daima Senin
            kapının tokmağına dokunan.. gecelerin karanlığını ibadet ü tâatla aydınlığa çeviren..
            Senin mehabetin karşısında yüreği her zaman kıpır kıpır olan.. beslenme kaynaklarını
            dupduru kıldığın.. arzu ettikleri şeyleri is’af buyurduğun.. talep ettikleri payelere
            ulaştırdığın.. fazlınla ihtiyaçlarını giderdiğin.. sevginle gönüllerini doldurduğun ve
            sinelerini yüce katından mâ-i zülâllerle doyurduğun kullarından eyle! O kullar ki, Senin
            inayetinle münacaatın lezzetine ermiş ve gözlerini diktikleri zirvelere doğru hiç
            durmadan yürümeye muvaffak olmuşlardır.
            Ey Kendisine teveccüh edenleri yalnız bırakmayıp fazlıyla sevindiren; zikrinden gafil
            bulunanlara bile rahmet ve re’fetle muamelede bulunan, Vedûd ve Atûf isimleriyle
            kullarını cezbeden Allahım! Beni de nezdindeki lütuflardan en çok hissesi olan, yüce
            katında yüksek payelere ulaşmış, sadrı sinesi Senin muhabbet ve marifetinle meşbû
            bahtiyar kullardan eylemeni diliyorum! Rabbim! Himmetimi hizmetine, rağbetimi de
            Sana hasrettim. Yegâne muradım Sensin; başkası değil. Gözlerim sadece Sana mülâkî
            olduğum gün aydın olacaktır. Aşkım da şevkim de, içimdeki iştiyakım da sadece
            Sanadır ve yalnız Senin içindir. İhtiyacım da, muradım da Senin rıza ve rıdvanındır.
            Talebim komşuluğuna ermektir. Gayem yakınlığına mazhar olmaktır. Kalbim sadece
            Senin kapında gedâlık yapmakla ve yalnız Senin yüce huzurunda yalvarıp yakarmakla
            ünse erer ve huzur bulur. Dertlerimin dermanı da, yanan sineme serinlik verecek ilaç da
            yine Sende(n)dir. Tasalarımı giderip, sıkıntılarımı izale edecek biri varsa, o da yine
            Sensin!
            Rabbim! Enîsim ol.. vahşetimi gider.. sürçmelerimi, tökezlemelerimi görmezden gel..
            hatalarımı setret.. tevbemi kabul buyur.. dualarımı geri çevirme.. bu aciz bendeni hiçbir
            elin ulaşamayacağı sıyanet fanusun içine al ve fakr u zarûretimi sonsuz havl ve
            kuvvetinle zenginleştir.. ümidimin sönüp gitmesine müsaade etme.. beni uzaklığın yakıp
            kavuran rüzgârlarına terk etme; ey Cennetlerin Sahibi, dünya ve âhirette her şeyim olan
            Rabbim!
            9. Allah Sevgisiyle Dopdolu Olan Muhabbet Erlerinin Münacaatı
            Rahman ve Rahîm Allah’ın adıyla
            Ey muhabbet tahtının Tek Hükümdarı olan Allahım! Senin muhabbetinin halâvetini,
            lezzetini tattıktan sonra daha kim başka arayışlara girer ve bir kere yakınlığının ünsüne
            erdikten sonra kim yüzünü başka şeylere çevirir? Ya Rab! Bizleri de kurbiyetin ve
            dostluğun için seçtiğin, gönüllerine sevgini yerleştirmekle şereflendirdiğin, içlerine bir
            kor gibi Sana kavuşma iştiyakını attığın, kazana rıza ufkunu gösterdiğin, hoşnutluğunla
            mükâfatlandırdığın, terk edilmişliğe bırakmadığın, sadakat tahtına oturttuğun, marifetinle
            donattığın, kalblerini aşkınla yakıp tutuşturduğun, bakışlarını mâsivadan tecrit edip
            bütün bütün Zâtına yönelttiğin, gönüllerini muhabbetinle doldurduğun, nezdindeki
            güzelliklere karşı içlerinde rağbet uyandırdığın, lisanlarını ve gönüllerini tesbih ü
            zikirle zinetlendirdiğin, hamd ü şükür yoluna sevk ettiğin, her an ibadet ü tâatla meşgul
            ettiğin, salih amellere muvaffak kılmak suretiyle iyiler zümresine ilhak eylediğin,
            vicdanlarına münacaatının hazzını duyurduğun ve adanmış insanlar hâline getirdiğin
            makbul kullarından eyle.
            Rabbimiz! Yüce huzurunda tekrar tekrar yalvarıyor ve Senden dualarımıza icabette
            bulunmanı istirham ediyoruz. Ne olur, bizleri, üzülmesi de sevinmesi de, neş’esi de
            inlemesi de Senin için (lillah, lieclillah, livechillah) olan, azamet-i İlahîye karşısında
            alınları hep secdede, hizmet-i imaniye ve Kur’âniye yolunda her zaman emre âmâde
            bulunan, haşyetten gözyaşları ceyhun olmuş, kalbleri muhabbet-i İlahîye ile dolmuş ve
            yürekleri ilahî heybet karşısında hep tir tir titreyen saîdler zümresine ilhak eyle!
            Ey mukaddes envârını, sevgisine mazhar kıldığı kullarının gözlerine sürme yapan,
            envâr-ı Zâtiye’sini marifet erbabının dupduru gönüllerine akıtan, müştak gönüllerin
            yegâne arzusu ve muhabbet erlerinin en birinci ve asıl gayesi olan Rabbimiz! Senden,
            Senin sevgini ve Seni sevenlerin sevgisini istiyor ve Sana kurbiyete vesile olabilecek
            bütün amelleri bize sevdirmeni diliyoruz. Rabbimiz, bizi de kurb kahramanlarından
            eyle! Öyle aşkın bir sevgiyle içimizi donat ki, gönül pencerelerimizi Senin rızandan
            başka her şeye kapatalım ve öyle bir şevk ü iştiyakla ruhlarımızı doyur ki, Senin hoşnut
            olmadığın hiçbir şeye tenezzül etmeyelim. Bize de nazar-ı muhabbet ve nazar-ı
            merhametle bak. Bizden yüz çevirme ve bizi mesut ve bahtiyar insanlardan eyle, ey
            dualarımızı her zaman kabulle karşılayan Merhametliler Merhametlisi Rabbimiz!
            10. Hakk’ın Hoşnutluğuna Ulaşmak İçin Sürekli Değişik Vesileler Arayan
            Kulların Münacaatı
            Rahman ve Rahîm Allah’ın adıyla
            Allahım! Seni, yüce şanına layık olarak bilebilmem için yine Senin re’fet ve rahmetine
            ve ümmetini azaba terk etmeyecek olan rahmet nebîsi Habîbin’in şefaatine muhtacım;
            başka hiçbir vesilem ve tutunacak hiçbir dalım yoktur. Senden bu vesileleri,
            bağışlanmam ve rızana ermem için bir yol hâline getirmeni dileniyorum. Ümitlerim
            Senin keremine tutundu; taleplerim de yine Senin hududu olmayan cömertliğine sığındı.
            Bu arzularımı gerçekleştireceğini ümit ediyorum. Rabbim! Beni hep salih amellerde
            istihdam eyle ve işlerimin sonucunu daima hayırlı kıl. Beni Cennetinin en güzel
            yerlerine yerleştireceğin, orada da sürpriz lütuflarınla sevindirip dostluğunla
            şereflendireceğin seçkin insanlardan eyle! Ey kereminden öte kerem, merhametinden öte
            merhamet olmayan! Ey yalnız kalmışların en güzel enîsi! Ey kovulmuşların en lütufkâr
            sığınağı! Ellerimi affın için kaldırıyor, avuçlarımı da keremine açıyorum. Ne olur, ey
            dualarımı işiten Rabbim, beni kapından mahrumiyetle geri çevirme. Beni haybet ve
            hüsrana maruz bırakmakla imtihan etme! Âmîn!
            11. Huzur-u İlahîde Acz ü Fakrını Şefaatçi Yapanların Münacaatı
            Rahman ve Rahîm Allah’ın adıyla
            Allahım! Kırıklarımı sadece Senin lütfun ve rahmetin sarıp sarmalayabilir. Beni
            fakirlikten kurtaracak bir şey varsa o da Senin kerem ve ihsanındır. Korkularım ancak
            Senden gelecek emn ü emanla kaybolup gider. Beni zilletten kurtarıp azîz kılacak
            yegâne güç de Senin saltanatındır. Umduklarıma bir tek Senin fazlınla nâil olabilir,
            taleplerimi de yalnızca Senin ucu bucağı olmayan hazinelerinden karşılayabilirim.
            Allahım! Senden başka ihtiyaçlarımı giderebilecek bir güç ve kuvvet sahibi yoktur.
            Sıkıntılarımı yalnız Senin rahmetin, karşılaştığım meşakkatleri de bir tek Senin re’fetin
            izale edebilir. Susuzluğumu ve içimdeki yangını ancak Sana mülâkî olmakla
            söndürebilir, aşk u şevkime teselliyi de yalnızca Sana münacaatta bulabilirim. Senin
            maiyyetine ermeden karardâde olabilmem mümkün değildir. Tasalarımı ve içimdeki
            harareti Senin rahmet ve şefkatinden başka izale edebilecek bir ilaç da bilmiyorum.
            Hastalıklarıma yalnız Senin rahmet tecellilerinde şifa bulabilir; gamımı, kederimi bir
            tek Senin kurbiyetinle giderebilirim. Yaralarımı da sadece Senin afv u safhın tedavi
            edebilir. Kalbimin üzerine bir tortu gibi çöken kesîf örtüleri Senin bağışlamanla
            kaldırabilir, sadrıma çöreklenen vesveseleri de yine Senin inayetinle uzaklaştırabilirim.
            Ey rahmetine, merhametine nâil olmak, rıza ve rıdvanına ehil hâle gelmek, kullarının
            en nihaî emeli, isteği, talebi, arzusu olan Sultanlar Sultanı Allahım! Ey salih kulların
            dostu! Ey korkuya kapılanların emn ü emânı! Ey zaruret içinde kıvranan gönüllerin
            ızdırap dolu hallerine icabette bulunan! Ey fakirliğe müptela olmuşları görüp gözeten!
            Ey dertlilerin dertlerine nezdinden dermanlar gönderen! Ey inayetiyle, yardım talebinde
            bulunanların imdadına koşan! Ey fakirlerin ve düşkünlerin ihtiyaçlarını gideren! Ey
            keremi bütün keremleri aşkın, merhameti de bütün merhametlerin ötesinde ve hepsinin
            kaynağı olan Yüce Rabbim! Huzurunda boyun büküyor ve maddî-manevî ihtiyaçlarımı
            Sana arz ediyorum. Tazarrum da, niyazım da başkasına/başkalarına değil yalnız ve
            yalnız Sanadır. Gönlümü rıdvanının serinliğiyle ferahlatmanı ve nimetlerini kesintisiz
            olarak devam ettirmeni istirham ediyorum. İşte huzurundayım.. kerem kapının önünde
            durdum.. nezd-i ulûhiyetinden geleceğini ümit ettiğim iyilik ve cömertlik esintilerine
            kendimi saldım.. Kitabın Kur’ân gibi sapasağlam bir ipe tutundum.. Dinin İslâm gibi
            asla zarar verilemeyecek bir kulpa sımsıkı sarıldım.
            Ameli yok denecek kadar az, iki kelimeyi bir araya getirmeye bile tâkat getiremeyecek
            kadar da aciz bu abd-i zelîle, bu zavallı kuluna merhamet et! Hadd ü hesabı olmayan bol
            nimetlerinden onu da nasiplendir. Hiçbir gölgenin kalmadığı o günde onu da Kendi
            gölgene al, ey Kerîm, Cemîl ve Erhamürrâhimîn olan Allahım!
            12. İrfan ve Marifet Erleri Olan âriflerin Münacaatı
            Rahman ve Rahîm Allah’ın adıyla
            Allahım! Diller, celâline yaraşır şekilde Seni senâ etme hususunda tâkatsiz kaldılar.
            Akıllar, cemâlinin künhünü idrake kalkıştı fakat aciz düştüler. Gözler de aynı âkıbetle
            karşı karşıya kaldı ve Senin sübuhât-ı vechini müşahedeye güç yetiremediler. Hiç kimse
            Seni bilmeye, marifetine ermeye tam muktedir olamadı ve bilme peşinde olanlar bu
            husustaki acziyetlerini en büyük idrak bildiler.
            Rabbimiz! Bizleri sadr u sinelerinde şevk ü heyecanın kök saldığı.. muhabbet
            hislerinin bir karasevda hâlinde kalblerinin bütününü sardığı.. tefekkür deryalarında
            derinleştikçe derinleşmiş.. kurbiyet payesiyle şereflendirilmiş.. mükâşefe yamaçlarında
            ilahî sırlara uyanmış.. muhabbet havuzundan kana kana içmiş.. özlerinde saflığa,
            duruluğa ermiş.. gözlerindeki perde kalkmış.. imanın hazzını vicdanlarında tam
            hissetmiş.. bütün şek ve şüphelerden kurtulmuş.. gönülleri, Seni bilip bulmanın
            inşirahıyla dolup taşmış.. himmetleri coşmuş.. eksiksiz huzuru ve tastamam saadeti elde
            etmiş.. Hakk’ın muâmelesi gibi bir âb-ı hayat kaynağından kevserler içmiş.. içleri üns
            esintileriyle ayrı bir güzelliğe ulaşmış.. her türlü korkudan, endişeden emin kılınmış..
            Rabb’e rücû ve teveccühle gönülleri itmi’nana ermiş.. ruhları yakîn zirvelerinde felahı
            bulmuş ve dünya-âhiret pazarında, dünyayı verip âhireti almak suretiyle kârlı bir
            ticarete muvaffak olmuş bahtiyar kullarından eyle!
            Rahmet ve Şefkat Sultanı Mevlâmız! Senin, zikrinle meşbû gönüllere saldığın ilhamlar
            ne kadar lezzetli, Gaybu’l-Guyûb olan Zâtın istikametindeki nâmütenâhî seyr u sülûk
            (yolculuk) ne kadar tatlı, muhabbetinin tadı ne kadar hoş, kurbiyetinin gönüllere akıttığı
            esintiler de ne kadar ferahlatıcıdır! Ne olur, bizi, huzurdan kovulup uzaklaştırılmanın
            azabıyla tanıştırma ve bizi marifet erbabı has kullarının zümresine ilhak eyle!
            İhsanına, rahmet ve merhametine sığınarak bunları Senden dileniyoruz, dualarımızı
            kabul buyur, ey azamet ve ululuk tahtının Sultanı ve ey lütf u keremiyle, sevdiklerini
            umduklarına nâil eyleyen Merhametliler Merhametlisi Rabbimiz!
            13. Allah’ı Çokça Zikreden Zâkirlerin Münacaatı
            Rahman ve Rahîm Allah’ın adıyla
            Allahım! Bir vecîbe olarak omuzlarıma koymasaydın, ben katiyen Senin zikrine
            teşebbüs edemezdim. Seni şanına layık şekilde zikretmeye güç yetiremeyeceğime göre
            nasıl böyle bir şeye teşebbüs edebilirdim ki! Ben nerede, Seni takdis edecek biri olmak
            nerede? Senin üzerimizdeki en büyük nimetlerinden biri de hiç şüphesiz Yüce Zâtının
            zikrini lisanlarımıza akıtman ve Seni tenzih ü tesbih edip, huzurunda dua dua
            yalvarmamıza müsaade etmiş olmandır. -Sana bin kere, yüzbin kere, milyonlar kere
            şükürler olsun Allahım!- Rabbimiz, üzerimizdeki nimetini tamamla. Bize yalnızken veya
            bir toplulukta bulunurken, gece-gündüz, açık-gizli, rahatlıkta-zorlukta hep Senin yâdınla
            oturup kalkmayı nasip et. Bizi hep dupduru, katışıksız amellerde istihdam eyle. Kusur ve
            günahlarımızı da ince hesaba tâbi tutma ve ne kadar hatamız varsa hepsini mağfiret
            buyur!
            Allahım! Selim ve temiz kalbler hep Senin sevdana tutulmuşlar, farklı farklı gönüller
            sadece Senin marifetin etrafında bir araya gelmişlerdir. Kalbler sadece Seni anmakla
            itmi’nan bulup oturaklaşır; his ve heyecanlar da yalnızca Sana vâsıl olunca sükûna
            ererler. Her yerde sayısız lisanlarla tesbih edilen Sen; her zaman kendisine yönelinip
            ibadet ü tâatta bulunulan Sen; varlığına bir başlangıç ve son olmayıp her zaman varolan
            Mevcûd-u Ezelî Sen; çeşit çeşit dillerle kendisine dua dua yalvarılan Sen; bütün
            kalblerin tâzimle yâd ettiği biricik Zât da yine Sensin. Rabbim! Bu zamana kadar
            zikrinden başka nede bir zevk ve lezzet olduğunu zannetmişsem; ünsünden hariç hangi
            şeyde rahat bulduğumu düşünmüşsem; yakınlığının dışında neleri sürûr vesilesi
            addetmişsem ve Sana tâattan başka ne tür şeylerle meşgul olmuşsam, onların hepsinden
            tevbe ediyor ve Senden bağışlanma diliyorum.
            Ya Rabbelâlemîn! Sen, Kur’ân-ı Mübînin’de, “Ey iman edenler! Rabbinizi çok çok
            zikredin!”, “O’nu sabah-akşam hep tesbihlerle anın!”, “Siz kendi idrak ve gücünüz
            ölçüsünde Beni anın ki, daralıp sıkıştığınızda Ben de sizi anayım!” buyuruyorsun.
            Senin bütün beyanların haktır ve biz hepsine “Âmennâ ve saddeknâ/İnandık ve tasdik
            ettik.” diyoruz. Bize zikrinden uzak kalmamamızı emrediyor ve ona karşılık şanına
            yaraşır şekilde bizi anmakla şereflendireceğini vaadediyorsun. Ey zikredenlerin en
            güzeli ve Merhametlilerin en Merhametlisi Rabbimiz! Biz, Seni emrine muvafık bir
            tarzda zikretmeye gayret ettik ve etmeye de devam edeceğiz. Sen de, ne olur, vaad-i
            Sübhânîni yerine getir ve sürûra susamış bu kapıkullarının gönüllerine bir nebze olsun
            ferahlık sal!
            14. Allah’ın Dinine Sımsıkı Sarılanların Münacaatı
            Rahman ve Rahîm Allah’ın adıyla
            Ey Kendisine iltica talebinde bulunanların koruyucusu ve himaye isteyenlerin hâmîsi!
            Ey helake sürüklenenleri helak olmaktan kurtaran! Ey muhtaç ve acınacak durumlara
            maruz kalanları koruyup kollayan! Ey düşkünlere her zaman merhamet nazarıyla bakan!
            Ey ızdırar içinde iki büklüm olanların gönüllerinden kopup gelen münacaatlarına cevap
            veren! Ey fakirleri zenginleştiren! Ey kırık kalbleri tamir eden, sarıp sarmalayan! Ey
            ümitsizliğe giriftar olanlara ümit kaynağı olan! Ey nusretiyle, gadr ve zulme uğramış
            mazlumların imdadına koşan! Ey korkuyla yaşayanların endişelerini izale buyuran! Ey
            tasası olanların kederlerini bertaraf eden ve rahmet, re’fet ve şefkatine dehalet edenleri
            görüp gözeten, muhafazası altına alan Yüce Rabbim! Benim gibi bir çaresiz için Senin
            güç, kuvvet ve kereminden başka hangi şey bir sığınak olabilir? Senin kudretinin
            himayesine girmezsem, beni başka kim koruyabilir? Senin affın olmazsa, bu mücrim
            kulun işlediği onca günahın vebalinden nasıl sıyrılabilir, Sen nazar-ı müsamaha ile
            bakmazsan, hatalarının boynuna taktığı kementlerden nasıl kurtulabilir? Yüce Mevlâm!
            Şayet Sen inayetinle imdadıma yetişmezsen, işlediğim kötülüklerin elemli âkıbetinden
            kurtulmam katiyen mümkün olamaz. Senin azabından yine Senin şefkatine sığınıyorum.
            Sen, rahmet kapına dokunanlara kayıp yaşatmaz, onları hizlâna uğratmazsın. Yüce
            dergâhına sığınanlara azap etmez, onları terk edilmişlik ızdırabıyla karşı karşıya da
            bırakmazsın.
            Ey Rab! Rahmetinin vesayetine iltica ediyor, lütfundan sürpriz ihsanlar bekliyoruz.
            Hem fakir, hem muhtaç, hem gidecek başka kapıları olmayan, “hem âsî, hem aciz, hem
            gafil, hem cahil, hem alîl, hem zelîl, hem müsî’, hem müsinn, hem şakî” olan, fakat gelip
            dergâhına sığınan bu kaçkınları himayenden ve riayetinden mahrum bırakma! Senin
            sıyanetine dehalet ediyoruz; helakimize sebebiyet verebilecek tehlikeli zeminlerden,
            kalb ve ruh hayatımız adına afet sayılabilecek tavır ve davranışlardan bizi uzak tut.
            Dehrin musibetlerine karşı muînimiz ol. Dünya hayatının çetin imtihanlarında kayıplar
            yaşamamıza müsaade etme. Üzerimize sağanak sağanak sekîne indir. Düşüp kaymadan,
            yalpa yapmadan, yan çizmeden, dünya ve ukba hayatımız adına aldanma sebebi
            olabilecek her türlü yanlışlıklardan bizleri koru, ey rahmet, re’fet ve merhamet sultanı
            olan Rabbimiz!
            15. Zühd İnsanı Olan Zâhidlerin Münacaatı
            Rahman ve Rahîm Allah’ın adıyla
            Bizi yoktan var edip varlığından haberdar eyleyen Yüce Allahımız! Ahirete uzanan
            yolda nasibimize şu dağdağalı dünya hayatı düştü ve bizi sayılamayacak kadar
            tuzaklarla çepeçevre kuşattı. Öyle gaddar, öyle mekkâr bir dünya ki, bitip tükenme
            bilmeyecek heva ve heveslerle elimizi kolumuzu bağladı. Rabbimiz! Dünya hayatının
            hile ve hud’alarından Sana iltica ediyor, câzibedar güzelliklerine gönül kaptırıp
            aldananlardan olmaktan da yine Senin inayet ve sıyanetine sığınıyoruz. Rabbim, en iyi
            Sen bilirsin ki, o zalim dünya, taliplerini helake sürükler; sevdalılarını telef eder;
            binbir âfet ve felaketle yüzyüze getirir. Yüce Rabbim, tevfîkini bize yâr et.. sıyanetini
            esirgeme –ki zaten esirgemek Senin şanından değildir.. içimizi dünyanın mülevves
            yüzüne karşı istiğna hisleriyle doldur.. muvakkat dünya hayatının, ruhu ve kalbi öldüren
            tuzaklarına düşmekten bizi koru.. dünyaya dalıp da Senin emirlerine muhalefet etmekten
            bizi muhafaza buyur. işlerimizi de Sana havale ediyoruz, ne olur, onları en hayırlı
            şekilde tamamla.. rahmetinden hissemizi artırdıkça artır.. coşup coşup taşan mevhibe
            sağanaklarını –her ne kadar liyakatimiz olmasa da– bizim gönüllerimize de akıt..
            sevgini sinelerimize tastamam yerleştir.. marifetinin nurlarıyla kalbimizi ihya buyur..
            affının halâvetini, marifetinin lezzetini vicdanlarımıza duyur.. Sana mülâki olacağımız
            günün ışığıyla gözlerimizi aydınlat ve saf, duru ve has kulların olan ebrar ve salihlerin
            kalblerinden dünya sevgisini çıkardığın gibi bizim kalblerimizden de çıkar, ey
            rahmetine ve keremine nihayet olmayan Rahman ü Rahîm!
            Ey hususî donanımlarla yarattığı bir kısım müstesna insanlarla beşeriyeti
            karanlıklardan aydınlığa çıkaran rahmeti sonsuz Rabbimiz! Niyazımızın nihayetinde
            sevgili habibin Hazreti Muhammed Mustafa’ya, tertemiz, pırıl pırıl ve masum aile
            efradına, her biri birer hidayet rehberi olan yol arkadaşlarına, zerrât-ı kâinat adedince
            salât ve selâm ediyor; başta Efendiler Efendisi olmak üzere, onların yüzü suyu
            hürmetine dileklerimizi kabul buyurmanı diliyor ve dileniyoruz. Bahtına düştük, lütfen
            ve keremen, bizi ümit beslediğimiz hususlarda haybet ve hüsrana uğratma! Âmîn!</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Allahım! Hırsın azgınlığından, gazap ve öfkenin haddini aşmasından, hasedin galebe
            çalmasından, sabrın zaafa uğramasından, kanaatin azlığından, ahlâkın bozulmasından,
            şehvetin azdırmasından, bağnazlıktan, hevaya uyup Hüda’ya muhalefet etmekten, gaflet
            uykusundan, külfet altında ezilmekten, bâtılı hakka tercih etmekten, günahta ısrardan,
            kulluğu az fakat ma’siyeti çok olmaktan, zenginlerin böbürlenmesinden, fakirleri hor ve
            hakîr görmekten, yanımızda bulunanlara sû-i muâmelede bulunmaktan ve ehl-i ma’rûf
            olan güzel ahlâklı insanlara teşekkürü terk etmekten Sana sığınıyoruz. Derdest edilip
            hizlana uğramaktan, hakkımız olmayanı yemekten ve bilmediğimiz bir konuda kelâm
            etmekten de yine Sana iltica ediyoruz.
            Allahım! Çirkin ve kötü mülahazalardan, başkalarını tahkir etmekten, şeytanın
            vesveselerine aldanmaktan, zamanın başkalaştırmasından, gücü elinde bulunduranların
            zorbalıklarından da yine Sana dehâlet ediyoruz. İsrafa girmekten, kâfî olanla iktifâ
            etmemekten, düşmanların şamatasından, mal-mülk sahiplerine muhtaç olmaktan, hayat
            şartlarının ağırlaşmasından ve hazırlıksız bir vaziyette ölüme yakalanmaktan da Sana
            sığınıyoruz.
            Ya Rab! Dayanılmaz hasret ve hicranlar yaşamaktan, şekâvetin karanlık vadilerine
            yuvarlanmaktan, kötü âkıbetten, sevaptan mahrum kalıp azaba dûçar olmaktan da yine
            Senin rahmet, şefkat ve mağfiretine iltica ediyoruz. Ey Erhamürrâhimîn! Bütün bu
            saymaya çalıştıklarımızdan bizleri muhafaza buyur ve Efendimiz Hazreti Muhammed’e
            (aleyhissalâtü vesselâm) ve ehline salât ü selâm eyle. Âmin!</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Gece ve gündüzü kuvvetiyle yaratan, onları kudretiyle birbirinden ayıran, her birisi
            için belirli bir sınır ve süre koyan ve kullarının rızıklarını temin ve hayatlarını idame
            ettirmeleri için geceyi gündüze, gündüzü de geceye katan Cenab-ı Allah’a her türlü
            hamd ü senalarla hamd olsun. Gündüzün yorgunluğunu bir sükûnet içinde atabilsinler
            diye kulları için geceyi yaratan O; uyuyup dinlenebilsinler, yeniden zindelik ve canlılık
            kazanabilsinler ve hayatın meşru zevk ve lezzetlerinden istifade edebilsinler diye onu
            bir örtü ve elbise yapan da yine O’dur. O’dur ki, kulları, Rabbilerinin kendileri için
            takdir buyurduğu lütufları arayıp araştırsınlar, rızık yollarına müracaat etsinler,
            yeryüzünde gezip dolaşsınlar, Allah’ı anlatsınlar ve böylece hem dünyadaki
            ihtiyaçlarını gidersinler hem de ötede yüce mertebelere nâil olsunlar diye gündüzü de
            aydınlık yaratmıştır. Bütün bunlarla, O Yüceler Yücesi bir taraftan kullarının işlerini
            bir düzene koymakta, diğer taraftan da onları imtihan etmektedir. Kullukta bulunmaları,
            farzları yerine getirmeleri ve ahkâm-ı İlahîyeyi tatbik etmeleri gereken yerlerde nasıl
            davrandıklarını kendilerine göstermektedir. “O, kim doğru yolun dışındadır, kim o
            yolu izlemektedir çok iyi bildiğinden, kötülük yapanlara ancak yaptıklarının
            karşılığıyla mukabelede bulunur, iyilik yapanları ise iyiliğin en büyüğüyle
            mükâfatlandırır.”
            Allahım! Gecenin karanlığını yarıp sabahı ortaya çıkardığın, gündüzün ziyasından
            bizleri faydalandırdığın, rızık kaynaklarını gösterdiğin ve bizi afet ve musibetlerden
            koruduğun için Sana nihayetsiz hamd ü senalar ediyoruz.
            Allahım! Biz ve bütün varlık; sema ve arz, her ikisi içine serpiştirdiklerin; sabit ve
            hareketli olanlar; oturanlar, dikilenler; havada yükselenler ve toprağın altında
            bulunanlar, hepimiz Sana ait olarak sabahladık. Senin kabza-ı tasarrufunda erdik
            sabaha. Hâkimiyet ve saltanatın üzerimizde ve meşîetinle çepeçevre sarılmış olarak.
            Her fiil ve hareketimiz Senin emir ve tedbîrin dâhilinde cereyan etmektedir. Yapıp
            ettiklerimiz Senin hakkımızdaki takdirinden ibarettir. Bizden sâdır olan bütün hayırlar
            ancak Senin ihsanlarındır. İşte yepyeni ve taptaze bir gün, her hâlimizi görüp gözetmek
            üzere başlıyor. İhsanla hareket edersek bizden memnun ayrılacak fakat seyyiata girersek
            o zaman da bizden şikâyetçi olacak.
            Allahım! Efendimiz Hazreti Muhammed’e (sallallahu aleyhi ve sellem) ve âline salât eyle. O
            salât hürmetine bize de bugünümüzü hasenât ile tamamlamak, küçük ya da büyük
            herhangi bir günah işlememiş, hiçbir seyyiâta bulaşmamış olarak onunla vedalaşmak
            nasip et. Bol bol hasenât işlemeye bizi muvaffak kıl. Dinin hoş görmediği
            çirkinliklerden ve münkerattan uzak tut. Bugünümüzü başından sonuna kadar bizim için
            hamd, şükür, ecr ü mükâfat, âhiret hazırlığı ve fazl u ihsanla doldur.
            Allahım! Hasenât ve seyyiâtımızı kaydetmeye memur kıldığın Kirâm-ı Kâtibîn
            meleklerinin hakkımızdaki vazifelerini kolaylaştır. Amel sayfalarımızı iyiliklerle doldur
            ve bir kötülüğe girip onlara karşı utanılacak hallere düşmekten bizi koru.
            Allahım! İçinde bulunduğumuz bugünün her anında ibadet ve şükürden nasibimizi bol
            eyle. Ve hepsi her şeyi dosdoğru kaydeden meleklerini o anlarımıza şahit tut.
            Allahım! Efendimiz Hazreti Muhammed’e (aleyhissalâtü vesselâm) ve aile halkına salât
            eyle. Bizi de, önümüzden, arkamızdan, sağımızdan, solumuzdan hâsılı her tarafımızdan
            gelebilecek tehlikelerle karşı karşıya gelmekten ve ma’siyetlere düşmekten koru. Bizi
            en geniş manasıyla kulluğa eriştir ve muhabbetine ulaştıracak güzelliklerde istihdam
            buyur.
            Allahım! Efendimiz Hazreti Muhammed’e (sallallahu aleyhi ve sellem) ve ehl-i beytine salât
            et ve bizi şu gün ve gecemizde hatta bütün günlerimizde, kötülüklerden uzak kalmaya,
            nimetlerin karşısında şükürle gerilmeye, Resûl-i Ekrem’inin sünnetlerine hakkıyla ittiba
            etmeye, bid’atlardan uzak durmaya, emr-i bi’l-maruf ve nehy-i ani’l-münker vazifesini
            bihakkın yerine getirmeye, İslâm’ı müdafaaya, bâtılı ortadan kaldırıp hakkı ikâme
            etmeye, yoldan ayrılanları yeniden İslâm’ın güzellikleriyle tanıştırmaya, zayıflara
            yardımcı olmaya ve ızdırar içindeki çaresizlere el uzatmaya muvaffak kıl.
            Allahım! Efendimiz Hazreti Muhammed’e (aleyhisselâm) ve aile efradına salât et. Bizim
            de bugünümüzü yaşadığımız en bereketli gün, beraber olduğumuz en faziletli arkadaş ve
            geçirdiğimiz en hayırlı zaman dilimi eyle. Bizi, gün ve gecelerin üzerinden gelip geçtiği
            bütün kulların içerisinde Senden en çok hoşnut olan, ihsan buyurduğun nimetlerine en
            fazla şükreden, vaz’ buyurduğun emirlerine en ziyade riayet eden ve yasaklardan en çok
            kaçınan kulların eyle.
            Allahım! Seni -ki şahit olarak Sen yetersin-, yarattığın arz u semayı, her ikisine
            meleklerinden ve diğer kullarından yerleştirdiklerini, şu günümde, şu saatimde, şu
            gecemde ve bulunduğum şu mekânda, şu ikrarıma şahit tutuyorum: Senden başka bir ilah
            yoktur. Sen adaleti ikâme eder, hükümlerinde hep hakkı gözetir, kullarına re’fet ve
            merhametle muamele edersin. Varlık bütünüyle Senindir. Ve Hazreti Muhammed (aleyhi
            efdalüssalavât ve etemmütteslîmât) Senin elçin ve en hayırlı kulundur. O’nun omuzlarına
            yüklemiş olduğun mukaddes peygamberlik vazifesini bihakkın eda etmiş ve emir
            buyurduğun şekilde ümmetine gerekli nasihatleri güzel halleriyle göstermiş, mübarek
            beyanlarıyla da tebliğ etmiştir.
            Allahım! Efendimiz Hazreti Muhammed’e ve hane-i saadetinin bahtiyar fertlerine
            başka hiçbir kuluna etmediğin kadar salât eyle. O’nun üzerimizdeki hakkını ödememiz
            bizim için imkânsızdır. Sen bizim için, O Fahr-i Kâinat’a kullarından hiçbirine
            vermediğin kadar bol mükâfat ver. Başka hiçbir peygambere ümmeti adına
            lütfetmediğin kadar, bizim için Efendimiz’e lütufta bulun. Muhakkak ki Sen, engin
            lütufların, bol mağfiretin sahibi ve azamet tahtının yegâne Sultanısın. Merhameti bütün
            merhametlerin ötesinde olan Rahman u Rahîm de Sensin. Efendimiz Hazreti
            Muhammed’e, onun pak, temiz, seçkin ve necip ehl-i beytine salât eyle ve o salât hakkı
            için bizim dualarımızı da kabul buyur.
            Ezelden ebede kadar bütün hamd ve medh u senalar Âlemlerin Rabbi Allah’a aittir.</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Hamd, Âlemlerin Rabbi Allah’adır. Yerleri ve gökleri yoktan yaratıp sonsuz celâlle
            ikram ve cemâli cem’ eden, her varlığın Rabbi, İlahı, Hâlikı, Vârisi, benzeri olmaktan
            münezzeh, hiçbir şey ilmi dairesi dışına çıkamayan, her şeyi ihata eden ve her şeyi
            gören Allahım! Hamd yalnız Sana mahsustur.
            Allahım! Ma’bûd-u bilhak ve Maksûd-u bilistihkak Sensin. Senden başka ilah yoktur.
            İkincisi olmayan tek ilah Sensin. Senden başka ilah yoktur; kerem sahibi Kerîm, azamet
            sahibi Azîm, ululuk sahibi Kebîr Sensin. Senden başka ilah yoktur; kadri yüce, şanı
            yüksek, cezalandırması pek çetin Aliyy ü Müteâl Sensin. Senden başka ilah yoktur;
            Rahman Sen, Rahîm Sen, Alîm Sen, Hakîm de Sensin. Senden başka ilah yoktur; Semî’,
            Basîr, Kadîm, Habîr yalnız Sensin. Senden başka ilah yoktur; iyilik ve ihsanları bol ve
            devamlı Kerîm sadece Sensin. Senden başka ilah yoktur; varlığının başlangıcı olmayan
            Evvel ve sonu olmayan Âhir yalnız Sensin. Senden başka ilah yoktur; yüceliğinle
            beraber yarattıklarına yakınlardan yakın, yakınlığınla beraber de yücelerden yüce
            Sensin. Senden başka ilah yoktur; mutlak fazl, şeref ve kibriya sahibi güzellerden güzel
            Sensin ve hamd Sana layıktır. Senden başka ilah yoktur; bütün eşyayı yoktan, benzersiz
            şekilde var eden Sen, yokken onlara sûret veren Sen, örnekleri bulunmaz iken onlara
            vücut veren de Sensin. Her şeye bir ölçü takdîr eden, kolaylaştıran, nizam ve intizam
            veren de Senden başkası değildir. Yaratmanda Sana yardım edecek bir şerîke ihtiyacın
            olmadığı gibi, umûr-u âliyende bir vezîre de ihtiyacın yoktur. Her türlü şebîh ve
            nazîrden münezzehsin. Murad buyurduğun katiyen tahakkuk eder. Takdir ve hükmün
            adalet ve hakkın ta kendisidir. Mekânlar katiyen Seni istiab edemez; deliller yüce
            şanına kayyim olamaz; bürhan ve beyanlar da Seni ululuğunla ifadeye güç yetiremezler.
            Her şeyi tek tek döküp sayan Sen, onlara bir süre, ömür ve ölçü takdir eden de Sensin.
            Ne vehim ve hayaller ulaşabilir Senin Yüce Zâtını anlayabilme ufkuna, ne de akıl ve
            idrakler kavrayabilir mahiyet-i nefsi’l-emriyenle Seni. Bir mekân mülahaza ederek Seni
            idrak etmeye çalışan gözler hep haybetle geri dönerler.
            Allahım! Zâtına bir hudut çizmek, mevcûdât içerisinde Senin için bir misil ve benzer
            düşünmek kimin haddine? Sen doğmak, doğurulmak gibi hususlardan da münezzeh ve
            müberrâsın. Zıddın yoktur ki, Seninle zıtlaşabilsin. Benzerin yoktur ki, Seninle
            yarışabilsin. Niddin yoktur ki, Sana muaraza edebilsin. Bütün eşyayı baştan yaratan, icat
            eden, yok iken varlık sahasına çıkaran Sensin. Senin varlıktaki sanatın ne hârikadır
            Allahım!
            Sübhansın; bütün kemâl sıfatlarıyla muttasıf, topyekün noksan vasıflardan da muallâ
            ve müberrâsın. Şanın ne yücedir, makamın ne yüksektir ve hüccetin, hakkı ve hakikati
            ayan-beyan ortaya koymada ne kadar güçlüdür! Sübhansın; çok lütufkârsın; re’fet ve
            şefkatinin hududu yoktur. Muhkemlerden muhkem her işinde mutlaka iç içe hikmetler
            nümayandır. Mülkünde dilediği gibi ferman buyuran, cömertliğine hudut olmayan, takdir
            edilemeyecek kadar yüce, güzeller güzeli, fazl u şerefi nihayetsiz, kibriya ve hamd
            Zâtına mahsus olan Allahım! Sübhansın. Sübhansın; varlığı iyilik ve ihsanlarınla
            donattın. Kullarına her güzelliğin yolunu gösterdin ve o güzelliklere ulaştırdın. Her kim
            din ve dünya selâmeti için Senin yoluna sarılırsa mutlaka aradığını bulur. Sübhansın
            Allahım; ilminin taalluk ettiği her şey huzurunda boyun eğmiş, arşın altında ne varsa
            hepsi azametin karşısında kemerbeste-i ubûdiyet içinde iki büklüm olmuş, bütün
            yarattıkların boyun eğerek hükmüne teslim olmuşlardır. Sübhansın Allahım Sübhansın;
            hissedilmek, dokunulmak, komplo kurulmak, haksızlığa uğramak, ihata edilmek,
            mağlûbiyet yaşamak, karşı çıkılmak, zulmedilmek, cidal yapılmak, engellenmek, hud’a
            ve mekre maruz kalmak gibi mahlûkata mahsus eksikliklerden münezzeh, müberrâ,
            muallâ ve müzekkâsın. Sübhansın; yolun düz ve pürüzsüz bir cadde, her icraatın da
            doğru ve tam yerindedir. Sen de Hayy ve Samed’sin. Sübhansın, beyanın hüküm,
            hükmün kat’î ve muradın muhakkaktır. Sübhansın; meşîetini engelleyecek, kelimelerini
            değiştirecek bir güç ve kuvvet yoktur. Sübhansın; âyetlerin apaçıktır. Gökleri ve
            rüzgârları yaratan Sensin. Ebedler Sultanı Allahım! Ebedlere kadar hamdim sanadır.
            İyilik ve ihsanlarına mukabil sonsuz hamd ü senalarla Sana hamd ve şükür ediyorum.
            Dilerim ki hamd ü senalarım Senin hoşnutluğunun artmasına vesile olsun. Ne kadar
            hamd eden varsa hepsinin hamdleri kadar Sana hamd ve bütün şükredenlerin
            şükürlerinin ötesinde şükürler ediyorum. Öyle hamd ki, sadece Sana yakışır ve onunla
            yalnız Sana yaklaşılır. Öyle bir hamd ki, önceki nimetleri devam ettirir, sonrakilerin de
            davetçisi olur. Öyle hamd ki, zaman ilerledikçe o katlanarak artar ve artmaya hep
            devam eder. Öyle hamd ki, sayısını tutmaktan Hafaza melekleri aciz kalır ve Kâtibîn
            meleklerinin yazdığından daha fazla olur. Öyle bir hamd ki, Senin Arş-ı Mecîd’ine
            muvâzî, Yüce Kürsî’ne de muâdil gelir. Öyle hamd ki, ulu nezdinde sevabı tam ve
            karşılığı bütün güzel mükâfatlar olur. Öyle hamd ki, içimin sesi-soluğu olur ve
            kaynağını niyetimin duruluğunda bulur. Bir hamd ki Allahım, öylesini daha evvel
            kullarından birisi yapmamıştır ve faziletini Senden başkası takdire güç yetiremez. Öyle
            hamd ki, saymaya kalkışan yardıma muhtaç olur, tamamlama derdine düşen de ancak
            te’yîd ile umduğunu bulur. Öyle bir hamd ki, yaratmış ve yaratacak olduğun bütün
            hamdleri içine alır. Öyle bir hamd ki, Senin hamd ile muradına ondan daha yakını ve
            onunla hamd edenden daha iyi hamdde bulunan yoktur. Öyle bir hamd ki, arttıkça Senin
            keremini de artırır ve Sen de lütf u kereminle onu artırdıkça artırırsın. Ve öyle bir hamd
            ki Allahım, Zât-ı Ecell ü A’lâ’nın keremine vesile ve izz ü celâline layık olur.
            Ya Rab! Varlığın özü, seçkinlerden seçkin, kerem ve fazilet âbidesi, kurb ufkunun
            biricik kahramanı Efendimiz Hazreti Muhammed’e ve aile fertlerine en güzel salât ü
            selâmlarla salât ve selâm eyle. O’nu tastamam bereketin ve bol rahmetinle sevindir.
            Rabbim, Efendimiz Hazreti Muhammed’e ve ehl-i beytine en duru, en bereketli salavât-ı
            şerifelerle salât ü selâm eyle. Öyle salât ü selâmlar ki, daha durusu, daha bereketlisi ve
            daha üstünü olmasın. O salavât ile O’ndan razı ve hoşnut ol. Rabbim! Efendimiz Hazreti
            Muhammed’e ve âline öyle salât et ki, onunla Efendimiz hoşnut olsun ve hoşnutluğu
            arttıkça artsın. Yine öyle salât et ki, o salât ile Sen razı ol ve rızan hep ziyade bulsun. O
            salât ü selâm ile O’ndan razı ol ve o salât ü selâma O’ndan başkası layık olamasın.
            Rabbim, Efendimiz Hazreti Muhammed’e ve âline öyle salât ve selâm eyle ki, o salât ü
            selâm Senin rıdvanına ulaşsın, Sen Bâkî oldukça o da devam etsin ve mübarek
            kelimelerin tükenmedikçe o da tükenmesin. Ya Rab! Efendimiz Hazreti Muhammed’e ve
            âline öyle salât et ki, meleklerinin, sevdiğin kullarının, nebî ve rasüllerinin, taat ehli
            ibadının salavâtı ile birleşsin; cinn ü insin, dualarına icabette bulunduklarının ve
            kâinata serpiştirdiğin sınıf sınıf bütün mahlûkatının salât ü selâmlarını içine alsın. Ya
            Rab! Efendimiz Hazreti Muhammed’e ve hane halkına öyle salât ü selâm eyle ki, geçmiş
            ve gelecek bütün salavâtı kuşatsın, Senin hoşnutluğuna ve kullarının kabulüne vesile
            olsun. Günler geçtikçe o salât ve selâmlar arttıkça artsın, arttıkça artsın; ta ki, onları
            Senden başkası sayamasın.
            Rabbim! Nebiy-yi Mükerrem Efendimiz’in, kulların içinde hususî bir yer ayırdığın,
            ilmine hazine, dinine muhafız, arzına halife, kullarına delil kıldığın, iradenle bütün kir
            ve paslardan arındırıp dupduru hâle getirdiğin, Sana ulaşmaya vesile, Cennetine
            varmaya yol eylediğin tertemiz ehl-i beytine de salât ve selâm eyle. Rabbim! Efendimiz
            Hazreti Muhammed’e ve âline salât ü selâm eyle ve o salât ile onların üzerindeki
            hediye ve lütuflarını bollaştır. Fazl u atiyyelerinin en yücelerini vermek suretiyle
            üzerlerindeki nimetini tamamla. İstifadelerine sunduğun lütuflardaki hisselerini çoğalt.
            İmam-ı Enbiya Efendimiz’e ve ehline öyle (çok) salât et ki, ne başı belli olsun o
            salavâtın ne de sonu. Onlara, Arş ve altındakiler ağırlığınca, semalar ve üzerindekiler
            dolusunca, arzlar ve altındakiler sayısınca, gök ve yer arasındaki nesneler adedince
            salât ve selâm eyle. O salavâtı emsali ile birleştir ve hepsi ile Efendimiz’in ve ehl-i
            beytinin Sana yakınlıklarını artır. Sen onlardan hoşnut ol, onları da Kendinden hoşnut
            eyle Allahım.
            Allahım! Bugün, Senin şerefli kıldığın, kıymet verip büyük gördüğün, rahmetini,
            affını, hediyelerini, fazl u ihsanlarını kullarının üzerine bol bol yağdırdığın mübarek
            Arefe günüdür. Şu ellerini açan aciz de Senin kulundur. Varlık sahasına çıkarırken de,
            çıkardıktan sonra da, onu nimetlerinle serfiraz eden Sensin. Dahası dinine hidayet
            buyurdun. Hakkı-hakikati gösterdin ve gereğini yerine getirmeye muvaffak eyledin.
            Sapasağlam ipinle tutup korudun. Hizbine dâhil eyledin. Dostlarına dost, Sana
            düşmanlık besleyenlere de düşman olmayı öğrettin.
            Ah, o zalim nefis; Sen emrettin Allahım, o tutmadı. Menettin, uzak durmadı. Günahları
            yasakladın, fakat o emirlerine isyanla mukabele etti. Etti ama kibrinden ve inadından
            dolayı etmedi. Senin uzak durmasını ferman buyurduğun günahlara hevası onu sürükledi.
            Hevasına da Senin ve onun düşmanı yardım etti. O, isyan deryalarına yelken açarken her
            ne kadar Senin huzuruna çıkacağını ve karşılığındaki azabı biliyor idiyse de, şimdi
            affını ummakta ve bağışlayacağına gönülden inanmaktadır.
            Ey rahmet ve şefkati sonsuz Rabbim! Üzerimdeki lütufların o kadar çok ki, onlara
            bakınca günahlardan en uzak durması gereken kişi olduğum katiyen zuhur eder. İşte
            huzurundayım; küçük, zelîl, hor ve hakirim. Korku ve haşyetten iki büklüm oldum.
            İşleyip sırtıma yüklediğim büyük günahları ve bütün cürümleri huzurunda itiraf
            ediyorum. Ediyor ve müsamahana sığınıyorum. Rahmetine iltica ediyorum. Yakinen
            biliyorum ki, Senden başka sığınabileceğim hiç kimse yoktur. Seni hakkımdaki hükmünü
            uygulamaktan engelleyebilecek hiçbir güç yoktur. Ne olur, nezdinden bir armağan
            gönder ve günah işleyen nice kullarının günahlarını örttüğün gibi benim günahlarımı da
            ört. İtirafta bulunan kullarına gösterdiğin muameleyi bana da göster ve af deryalarından
            cömertçe ihsanlarda bulun. Gufranını arzulayan bendelerine nimetlerini yağdırdığın
            gibi, benim üzerime de yağdır. Yağdır ki, o asla Sana zor ve güç gelmez. Bu şerefli
            günde nasibimi öyle bollaştır ki, Senin rızana nâil olabileyim.
            Allahım! Kapının kullarına sunduğun hediyelerden bana da sun ve beni kapından eli
            boş geri çevirme. Her ne kadar onların ortaya koyduğu salih amelleri ben ortaya
            koyamamış olsam da, Rab olarak Senden başkasını asla tanımadım. Hep, “Benim
            Rabbimin zıddı, niddi, benzeri yoktur.” deyip gürledim. Nice kapılar aştım geldim ve
            hiç kimsenin bilmediği yollarla huzuruna erdim. İnabe ile Sana teveccühte bulundum.
            Zillet ve düşkünlüğümü, bununla beraber affedeceğin yönündeki hüsn-ü zannımı Sana
            arz ettim. Neticede her şeyi Senin kudret ve merhametine havale eyledim. Eylerken de,
            recâ hisleri ile dergâhına yönelenlerin haybet ve hüsran yaşamayacağı ümidini
            besledim. İsterken, hakîr, zelîl, muhtaç, fakir birisi korku ve sığınma hisleri içinde nasıl
            isterse öyle istedim. Dilenirken korku, tazarru, sığınma ve iltica mülahazalarıyla
            dilendim. Mütekebbirler gibi kibre girmedim. İbadet ü tâatına güvenenler gibi büyüklük
            taslamadım. Herkesten önce Senin şefaatini diledim. Rabbim! Sen daha iyi bilirsin ki,
            ben zillete giriftar olmuş bir hiç hükmündeyim. Bir zerreyim hatta ondan da küçüğüm.
            Ey isyankâr kullarını hemen cezalandırmayan, haddini aşanları derhal derdest
            etmeyen, tökezleyenlerin sürçmelerini görmezlikten gelen ve günaha bulaşanlara ilahî
            mühlet ile fazl u ihsanda bulunan, bulunup onlara geri dönüş fırsatları veren Merhameti
            Sonsuz! Ben de Senin, isyankâr, günahkâr, mücrim, kusurlu ve tökezlemiş bir kulunum.
            Rızana muhalif olarak içine düştüğüm bütün hatalarımı da huzurunda itiraf ediyorum.
            Evet, hepsi Sana karşı bir cür’et ve isyandır. Ben ki, kullarından hayâ ederken Senden
            utanmamış, onların görmelerinden çekinirken, -binler defa hâşâ- Sen yokmuşsun gibi
            davranmışım. Kahrından çekinmemiş, gücünden korkmamışım. Ah nefsime karşı ne
            büyük bir cinayet işlemişim! Başımı ne büyük belalara sokmuşum! Ne büyük zulümlere
            esir olmuş, kendimi ne kadar harap etmişim! Rabbim, ne olur, yarattığın varlıklar
            içerisinde matmah-ı nazarın olan ve Kendin için seçtiğin kulların hürmetine, onlara
            itaati Zâtına itaat, onlara isyanı Zâtına isyan ve nihayet onlara dostluğu Zâtına dostluk,
            düşmanlığı da Zât-ı Ecell ü A’lâ’na düşmanlık saydığın mükerrem ibadın hakkı için şu
            bereketli günde, günahlarından dolayı beti benzi atmış olarak Dergâh-ı İzzet’inin eşiğine
            baş koymuş, tevbe ve istiğfarlarla Sana yeniden teveccüh etmiş kapıkullarını rahmetinle
            sarıp sarmaladığın gibi, beni de rahmetinle sarıp sarmala. İbadet ü tâatla huzurunda
            duran, kulluğuyla kurbiyet payesine mazhar olan bendelerini görüp gözettiğin gibi, beni
            de görüp gözet. Sana karşı verdikleri sözlerinde vefalı olan, nefislerini Senin yolunda
            yoran, rızan istikametinde bütün cehtlerini ortaya koyan kullarını koruyup başkalarına
            muhtaç etmediğin gibi, bu kulunu da muhafaza buyur ve başkalarına muhtaç etme. Saygı
            göstermek hususundaki kusurlarımdan, haddimi aşmış olmamdan ve vaz’ettiğin
            hükümleri hakkıyla gözetememiş olduğumdan dolayı beni muaheze etme. Bir nimetin
            gelip bana ulaşmasında Sana şerîk olmadığı hâlde beni bir hayra ulaşmaktan men
            etmeye çalışan bir kimseye muamele ettiğin gibi, mühlet vererek beni istidrâca maruz
            bırakma. Haddini aşıp da neticede haybet ve hizlana giriftar olanların gaflet uykusundan
            beni uyandır. Kalbimi uyanık tut ve beni kulluğun hakkını verenlerin yoluna erdir.
            Gevşek davrananların düştükleri hallere düşmekten beni sıyanet buyur. Senden
            uzaklaştıracak, hoşnutluğunla arama girecek, katındaki hayırlara ulaşmak için
            çabalamaktan beni engelleyecek her şeyden beni uzak tut Allahım! Hayır ve güzellik
            yollarını benim için kolaylaştır. O yollarda Senin emrettiğin şekilde bütün gayretimi
            ortaya koymaya ve murad buyurduğun şekilde rekabetsiz yarışmaya muvaffak kıl. Tehdit
            ve ikazlarını hafife alanlara reva gördüğün cezaları bana reva görme. İşledikleri
            günahlar yüzünden uzaklığa maruz kalmış kullarını helak ettiğin gibi beni helak etme.
            Senin dosdoğru yolundan inhiraf edenleri mahvettiğin gibi beni mahvetme. Fitne
            karanlıklarından ve lağv ü lehviyat belasından beni kurtar. Önce mühlet verip de sonra
            derdest etme. Dalâlete sebep olacak düşman, helake götürecek heva ve kemâl yollarını
            tıkayan ayıp ve noksanlarla beni baş başa bırakma. Gazabına maruz kalıp da daha
            kendisine rıza nazarıyla bakmadığın kimseler gibi beni gözden düşürme. Rahmetin
            hakkında ümitsizliğe mağlup düşmekten muhafaza buyur. Tâkat yetiremeyeceğim
            yüklerle beni imtihan etme. Beni aciz düşürme ve fazl u muhabbetine olan güvenimin
            sarsılmasına izin verme. Beni, kendi yapıp ettikleri yüzünden rahmet ve inayete
            istihkaklarını kaybetmiş kimselerin hâline düşürme. Kendisini görülüp gözetilme
            liyakatinden mahrum etmiş ve hakkında rüsva olma hükmü verilmiş bedbahtlar gibi
            kapından kovma. Kovma ve tut elimden Allahım! Tut ki, düşüp yuvarlanmaktan, yoldan
            ayrılıp korkuya kapılmaktan, gurura saplanıp tökezlemekten ve helake yürüyenlerin
            düştüğü çukurlara düşmekten korunabileyim. Afv u afiyet ver ve kullarının düştüğü bela
            cenderelerine düşmeme müsaade etme. Hususî seralarda müşaheden altında tuttuğun,
            nimetlerinle lütufta bulunduğun, hoşnutluğunla mesut kıldığın, hayattayken hep salih ve
            güzel işler yaptırdığın, nezdine alırken de bahtiyar bir saîd olarak aldığın kullarının
            derecelerine beni de yükselt. Hasenâtı hiçe indirecek, bereketi alıp götürecek
            amellerden beni uzak tut. Kalbime günahların çirkinliğini, utanç vericiliğini ve onlardan
            uzak durmanın hazzını duyur. Senin şe’n-i rûbûbiyetin gereğini düşünüp onunla meşgul
            olurken, yerine getirmekle Senin hoşnutluğuna vesile olacak asıl vazifelerimi
            unutmaktan beni koru. Yüce nezdindeki güzelliklere ulaşmaktan, Sana yaklaştıracak
            vesilelerin peşine düşmekten ve kurb yolunda ilerlemekten alıkoyan geçici dünya
            nimetlerinin sevgisini kalbimden söküp al. Gece ve gündüz, ıssız koyları kollayarak
            Sana yalvarıp yakarmanın güzelliğini ruhuma hissettir. Bir masumiyet lutfet ki Allahım,
            içimi haşyet hisleriyle doldursun; haramlara tenezzül ve tevessül etmekten ve büyük
            cürümlerin esiri olmaktan beni korusun.
            Allahım! Bana isyan ve günah kirlerinden arınmış olmayı lutfet. Sırtıma afv u afiyet
            urbasını giydir. Nimetlerini bol bol ihsan buyur. Birbirinden güzel armağanlarını bu
            muhtaç kulunun üzerinde de sergile. Muvaffakiyet ve dosdoğru yola hidayetle bana da
            destek ol. Arızasız niyete, hoşnutluğuna vesile söze ve güzel ameller işlemeye muvaffak
            kıl. Beni, Senin bitip tükenmez havl ve kuvvetinden mahrum edip de, hiç hükmündeki
            kuvvet(sizliğ)imle baş başa bırakma. Huzurunla müşerref olacağımız haşir gününde
            rüsva etme. Dostlarının önünde ayıp ve kusurlarımı setret. Bana zikrini unutturma. İçimi
            şükür hisleriyle doldur. Cahillerin gaflete düşüp de unutabileceği hallerde nimetlerini
            bana hatırlat ve o nimetlere karşılık hamd ü sena vazifemi yerine getirmeyi müyesser
            kıl. Bana üzerimdeki ihsanlarını itiraf etme imkânları lutfet. Sana rağbetimi bütün
            rağbetlerden, şükür ve hamdimi de bütün hamd ve şükürlerden ziyade eyle. İnayet ve
            rahmetine muhtaç olduğum zaman -ki her zaman muhtacım- beni hızlana terk etme.
            Dergâhına sunduğum ameller(in eksikliği) yüzünden beni helak etme Allahım! Sana
            isyanda inat edenlerin maruz kaldığı muameleye beni maruz bırakma. Ben Sana teslim
            oldum. Bilirim ki, delil ve hüccet Senin nezdindedir. Yine bilirim ki, fazl u ihsan Senin
            şanındır ve Sana yakışır. Azabından sakınılmaya ve mağfireti umulmaya layık olan da
            Sensin. Rahmetinin eseri olarak Sen, cezalandırmak yerine affetmeyi, teşhir etmeye
            bedel de setretmeyi daha çok seversin. Bana öyle güzel bir hayat yaşat ki Allahım,
            dilediğim güzellikleri gerçekleştirebileyim. Senin maruf gördüklerini işleyip, münker
            gördüklerinden uzak durabileyim. Nehyettiklerinden kaçınabileyim. Rabbim! Canımı,
            nuru önünde ya da sağında yürüyen kullarının canını aldığın gibi al. Yüce huzurunda her
            zaman edebe uygun olarak kemerbeste-i ubûdiyet içerisinde durmak nasip eyle. Kulların
            arasında azîz olarak yaşat. Huzurunda hakîr, halk içinde de vakûr eyle. Müstağniye karşı
            müstağni bir duruş sergilemeye muvaffak kıl. Fakat Sana karşı fakr u ihtiyaç hislerimi
            artırdıkça artır. Düşman şamatasından, belalardan, zillet ve bıkkınlıktan koru. Güç
            kuvvet sahibi birisinin tutup sarsmak yerine hilmiyle sarıp sarmalaması, derdest
            etmeyip de yeni fırsatlar vermesi gibi, Sen de beni rahmetinle sarıp sarmala ve bana
            yeni teveccüh fırsatları ver. Bir kavmi fitne ve zararla imtihan etmek istediğin zaman,
            dergâhına sığınma yollarını göstererek beni o fitnelerden koru. Ayıp, kusur, hata ve
            günahlarım yüzünden dünyada beni rüsva etmediğin gibi âhiret yurdunda da etme.
            Nimetlerini evvelde verdiğin gibi âhirde de ver. Önceki ihsanlarını yenileriyle devam
            ettir. Sunduğun imkânlarla kalbimin katılaşmasına fırsat verme. Tasa ve hüzün sebebi
            olacak ağır musibetlerle imtihan etme. İnsanlar içerisinde ar sebebi sayılacak kusurlarla
            zelîl ve perişan vaziyetlere düşürme. İçime ümitsizliğe kapılacak kadar korku salma ve
            bana dayanamayacağım ızdıraplar yaşatma Allahım!
            Ya Erhamerrahimîn ve ya Ekramelekramîn! Uyardığın azabına karşı içime mehabet,
            endişe ve sakınma hisleri sal. Âyât-ı beyyinâtını tilavet ederken rehbet hisleri ile meşbû
            bulunmaya muvaffak eyle. Gecemi ma’mûr hâle getir ve Sana kullukla geçirebilmem
            için o bereketli zaman diliminde beni uyanık tut. Tut ki, teheccüdlerimle baş başa
            kalabileyim. Gecenin o sakin koylarında Rabbimle halvete erebileyim. Arzu ve
            ihtiyaçlarımı Sana arz edebileyim. Başımı eşiğine koyup bedenimi Cehennem azabından
            muhafaza buyurman için içimi dökebileyim.
            Rabbim! Tuğyan vadilerinde haddini aşmış ve şaşkın şaşkın dolaşan birisi olmaktan
            beni sıyanet buyur. Hatırlaması gerekenleri unutup da kendini taşkınlığa salmış birisi
            olmaktan koru. İnsanlar nazarında, imtihanı kaybedip cezalandırılmış ve nihayet ibret-i
            âlem hâline gelmiş olmaktan da rahmetine sığınıyorum. Beni mekr-i İlahî’ye maruz
            bırakma. İbretlik vaziyetlere sokma. İsmimi saîdler listesinden şakîler listesine
            kaydırma. Cismimi hoşnut olmadığın insanların bedenlerine benzetme. İnsanlar nezdinde
            maskara olmaktan ve istihza edilmekten koru. Sadece rızan peşinde koştur beni Allahım!
            Ve yalnız emirlerini yerine getirmede istihdam buyur. Gönlüme affının serinliğini,
            rahmet, revh u reyhan ve naîm cennetlerinin halâvet ve hazzını duyur. Hoşnut olduğun
            salih amellere adanmışlığın, yüce nezdindeki güzelliklere erişebilmek için var gücünü
            ortaya koymanın lezzetini tattır. İlâhî nefehâtından turfanda meyveler sun. Ticaretimi
            kârlı eyle. Teşebbüslerimi hüsran ile neticelendirme. İçimi azametine karşı haşyet, Sana
            kavuşmaya karşı da iştiyak hisleriyle doldur. Tevbelerimi tevbe-i nasûh olarak kabul
            buyur. O tevbe ile küçük-büyük, açık-gizli bütün günahlarımı yarlığa. Müminlere karşı
            içimde hiçbir kin bırakma. Haşyet ile Rabbilerine teveccüh edenlere karşı kalbimi
            şefkat hisleriyle doldur. Bana da salih kullarına gösterdiğin muameleyi göster. Müttakî
            kullarını ulaştırdığın güzelliklere beni de nâil eyle. Senden dileğim odur ki, göçüp
            gidenler beni hep hayırla yâd etsinler ve o yâd-ı cemîl sonradan gelenlerde daha da
            artarak devam etsin. Bol bol ihsan buyurduğun nimetlerini tamama erdir. Cömertliğinin
            eserlerini benim üzerimde de sergile. Ellerimi lütuflarınla doldur. Mevhibelerini
            benden yana da sevk et. Saflardan saf, tertemiz kulların için hazırladığın Cennetlerinde
            beni de o dupduru dostlarına komşu eyle. Sevdiğin kulların için hazırlamış olduğun yüce
            makamlardaki değerli armağanlarınla beni de şereflendir. Cennetinde, itminan ile
            sığınabileceğim, gözümün aydınlığı olacak bir menzil de bana lutfet. Ne olur, büyük
            büyük cürümlerimin kara listesine bakma Allahım; bakıp da bütün sırların ayan beyan
            olduğu o dehşetli günde beni helake maruz bırakma. Bütün şek ve şüphelerimi izale
            buyur. Rahmetinin eseri olarak beni hep hak yolda tut. Mevhibe ve ihsanlarından payıma
            düşenleri bollaştırdıkça bollaştır. Yüce katındakilere karşı kalbime sika ölçüsünde
            tevekkül hissi bahşet ve onlara ulaşabilmek için irademi tastamam ortaya koymaya beni
            muvaffak kıl. Beni de has kullarını istihdam buyurduğun güzel amellerde kullan.
            Akılların şaşkınlık yaşadığı vadilerde kalbime Sana kulluğun hazzını içir. Gönül
            tokluğu, iffet, hilm ü rıfk, silm ü selâmet, sıhhat, genişlik, itminan ve afiyet gibi
            güzelliklerden beni cüdâ düşürme. İşlediğim ma’siyetler yüzünden hasenâtımı boşa
            çıkarma. Altından kalkamayacağım fitnelere maruz bırakmak suretiyle beni imtihan etme
            Allahım! Kullarından herhangi birisinin önünde yüzsuyu dökmekten ve dinim (in en
            küçük bir hakikatin) den taviz vermek suretiyle fasıkların ellerindeki bir şeye tamah
            etmekten muhafaza buyur. Zalimlere yandaş olmaktan ve Senin dinine yaptıkları
            taarruzlarda bilerek ya da bilmeyerek onlara destek çıkmaktan Sana sığınırım Allahım!
            Her türlü zarardan da yine Sana sığınırım. Nezdindekilere rağbetimi Sen daha iyi
            bilirsin Allahım; ne olur tevbe, rahmet, re’fet ve bol rızık kapılarını ardına kadar bu
            benden için de aç. Şüphesiz en hayırlı nimetler Senin nimetlerindir. Lütfen ve keremen
            üzerimdeki nimetlerini tamamla. Ömrümün geride kalan kısmını hac ve umrede Senin
            hoşnutluğunu yakalamak için geçirmeye muvaffak kıl ey Âlemlerin Rabbi olan Allahım!
            Efendimiz Hazreti Muhammed’e, tertemiz, dupduru ehline, bütün ashâbına da ebedlere
            kadar salât ve selâm eyle!</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            1. Allahım! Senden şu birbirinden güzel isimlerinin hakkı için diliyor ve dileniyorum:
            Ey bütün esmâ-i hüsnanın Müsemma-yı Akdesi ve bütün evsâf-ı kemâliyenin Mevsûf-u
            Münezzehi, ulûhiyet tahtının biricik mâliki ve rubûbiyet arşının sahib-i bîmisali olan
            Allahım! Ey küllî ve umumî rahmet sahibi Rahmân! Ey donanım, konum ve liyakate göre
            bol bol merhamet eden Rahîm! Ey olmuş-olacak, cüz’î-küllî her şeyi bilen Alîm! Ey suç
            işleyen kullarını hemen cezalandırmayıp onlara düşünme mühleti veren Halîm! Ey en
            büyük ve ulu olan Azîm! Ey her şeyi yerli yerinde vaz’eden Hakîm! Ey varlığının
            başlangıcı olmayan, ezel tahtının yegâne sultanı Kadîm! Ey Kendi zâtıyla kâim, bütün
            mevcûdâtın varlık ve bekâsının da biricik dayanağı olan Mukîm! Ey iyilik ve ihsanı bol
            keremkânî Kerîm!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            2. Ey Seyyidler Seyyidi! Ey bütün dualara icabet eden! Ey her hayır, iyilik ve
            güzelliğin asıl sahibi! Ey sadık kullarının derecelerini yükselten! Ey verdiği nimetlere
            ayrıca sınırsız bereketler ihsan eden! Ey hata, kusur ve günahları bağışlayan! Ey bela ve
            musibetleri defeden! Ey gizli-açık her sesi duyan ve itibara alan! Ey mahlûkatının istek
            ve ihtiyaçlarını karşılayan! Ey bütün sırları ve gizlenenleri bilen!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            3. Ey en güzel şekilde mağfiret buyurup yarlığayan! Ey yardımı en mükemmel ve
            eksiksiz olan! Ey hükmünü her zaman adaletle ortaya koyan! Ey hayır kapılarını açan ve
            gâileleri savan! Ey kullarını eşsiz teşrif, tekrim, lütuf ve ihsanlarla anan! Ey dilediğine
            dilediğini temlik eden! Ey hamdedenlerin mükâfatlarını en güzel şekilde veren! Ey her
            ihtiyaç sahibine ihtiyacına göre rızık gönderen! Ey en hayırlı şekilde doğruyu yanlıştan
            ayıran ve hükmünü tam bir adaletle vaz’eden! Ey ihsan ve iyilikleri benzersiz olan!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            4. Ey izzet ve cemâl sahibi! Ey mülk ve celâl sahibi! Ey kudret ve kemâl sahibi! Ey
            idrakin ihata edemeyeceği, ululardan ulu! Ey her türlü noksanlıktan müberrâ bir ulu! Ey
            cezası pek çetin olan! Ey şiddetli azabından kaçış mümkün olmayan! Ey her şeyin ve
            herkesin hesabını süratle gören! Ey en güzel mükâfatlar nezdinde bulunan! Ey olmuş
            olacak her şeyin yazılı bulunduğu Ümmü’l-Kitab yüce katında olan! Ey yağmur yüklü
            bulutları yaratan!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            5. Allahım! Senden yine şu birbirinden güzel isimlerinin hakkı için diliyor ve
            dileniyorum: Ey kullarına rahmet ve şefkati nihayetsiz olan Hannân! Ey mahlûkatına
            sayılması imkânsız nimetler ihsan eden Mennân! Ey kullarını yaptıklarından dolayı
            hesaba çeken ve amellerinin karşılığını tastamam veren Deyyân! Ey her türlü günah ve
            hataları yarlığayan Ğufran! Ey varlık ve birliğine en açık delil bizzat Kendisi olan ve
            daha nice deliller yaratan Burhân! Ey haşmetli saltanatıyla bütün mevcûdâta hükmeden
            Sultan! Ey her türlü eksik sıfatlardan münezzeh ve topyekün kemâl sıfatlarıyla muttasıf
            Sübhan! Ey herkesin yardımı sadece Kendisinden dilediği Müsteân! Ey yarattıklarına
            sonsuz nimetler lutfeden, beyanı en güzel olan ve insana beyanı öğreten Zü’l-menni
            ve’l-beyan! Ey değişik endişe ve kaygılarla Kendisine iltica edenlerin içine emniyet ve
            güven hisleri salan Emân!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            6. Ey azameti karşısında her kimse ve her nesne iki büklüm olup boyun eğen! Ey
            kudretine her şey teslim olan! Ey izzetine karşı her şey tezellülde bulunup itaat eden! Ey
            heybeti karşısında her şey hudû ile boyun eğen! Ey mülk ve saltanatı karşısında her şey
            inkıyat edip hükmüne râm olan! Ey mehafet ve korkusuyla her şey kendisine kullukta
            bulunan! Ey haşyetinden dağlar paramparça hâle gelen! Ey gökler, emriyle ayakta duran!
            Ey arz, izniyle istikrar bulan! Ey kâinat memleketinde hiçbir kuluna zerre kadar bile
            zulmetmeyen!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            7. Ey hata, kusur ve günahları bağışlayan! Ey bela ve musibetleri kaldıran! Ey bütün
            istek ve dilekler Kendisine ulaşan! Ey ihsan ve atıyyeleri bol olan! Ey hediyeleri çok
            geniş olan! Ey her varlığın rızkını ulaştıran! Ey vakti geldiğinde verdiği hayatı geri alan!
            Ey her şekva ve arz-ı hâli duyan! Ey her yana değişik mahlûkatından ordular yollayan!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            8. Ey ezelden ebede bütün hamd ü senalar Kendisine ait olan! Ey mutlak fazl, şeref ve
            ululuk sahibi! Ey sonsuz övgüye layık olan ve her güzelliğin sahibi bulunan! Ey vaad
            ettiklerini en güzel şekilde yerine getirmeye kâdir olan! Ey af ve hoşnutluk talebinde
            bulunanları bağışlayan ve onlardan razı olan! Ey nimet ve atıyyeleri sayısız olan! Ey
            hükümleriyle her meseleyi hall ü fasl eyleyip en güzel neticeye ulaştıran! Ey izzetiyle
            beraber sonsuz olan! Ey bitip tükenme bilmeyen nimetlerini kullarına cömertçe
            bağışlayan! Ey mahlûkatına türlü türlü fazl u ihsanlarda bulunan!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            9. Allahım! Senden şu birbirinden güzel isimlerinin hakkı için de diliyor ve
            dileniyorum: Ey kullarının yegâne sığınağı ve onlara gelecek zararları men eden Mâni’!
            Ey bela, musibet ve şerleri defeden Dâfi’! Ey kulları için fayda ve hayırlar yaratan
            Nâfi’! Ey gizli açık her şeyi duyan ve itibara alan Sâmi’! Ey şerleri ref’ eden ve
            kullarından dilediğinin mertebesini yükselten Yüceler Yücesi Râfi’! Ey eserlerini birer
            sanat harikası şeklinde yaratan Sâni’! Ey dilediğine rahmetiyle bizzat şefaat eden ve
            dilediği makbul kullarına şefaat etme izni veren Şâfi’! Ey bütün kemâl sıfatlarını
            Zâtında cem’ eden, dağınık kalbleri bir araya getiren ve mahşer günü bütün mahlûkatı
            huzurunda toplayan Câmi’! Ey ilim, rahmet ve kudretiyle varlığı topyekün kuşatan Vâsi’!
            Ey itaatkar kulları için rahmet dairesini genişlettiği gibi dilediği şeyleri dilediği kadar
            genişleten Mûsi’!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            10. Ey her biri birer sanat mucizesi olan varlıkların sanatkârı! Ey yaratılmış olan her
            şeyin yegâne yaratıcısı! Ey rızka muhtaç olan bütün varlığın rızkını veren! Ey
            zerrelerden seyyârelere kadar topyekün mevcûdatın gerçek sahibi! Ey dertli kullarının
            sıkıntılarını gideren! Ey gamlı ve mahzun kullarının hüznünü feraha çeviren! Ey şefkata
            muhtaç kullarını re’fet ve rahmetiyle sevindiren! Ey yardımsız kalanların imdadına
            yetişen! Ey Kendisine karşı ayıp ve kusur işleyenlerin günahlarını örten! Ey haksızlık ve
            zulme maruz kalanların biricik sığınağı olan!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            11. Ey bir sıkıntıya düştüğümde tek dayanağım! Ey bir musibetle karşılaştığımda
            biricik reca ve ümit kaynağım! Ey yalnızlık derdine müptela olduğum anlarda yegâne
            enîsim! Ey garip ve yalnız hallerimde sahibim, yüce dostum! Ey ihsanlarını sağanak
            sağanak yağdıran veliy-yi nimetim! Ey tasalarımı giderenim! Ey fakir ve muhtaç hâle
            düştüğümde yardım edenim! Ey ızdırar hallerimde biricik melceim! Ey korkuya
            kapıldığımda inayetiyle imdadıma yetişenim! Ey hayret ve şaşkınlık yaşadığımda yol
            gösterenim!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            12. Ey gayb âlemlerini yegâne bilen! Ey günahları mağfiret eden! Ey ayıpları örten! Ey
            tasaları gideren! Ey kalbleri hâlden hâle evirip çeviren! Ey kalbleri güzelliklerle
            bezeyen! Ey kalbleri nuruyla zinetlendiren! Ey kalbleri tedavi eden! Ey kalbleri
            muhabbetiyle şereflendiren! Ey kalblere ünsiyet bahşeden!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            13. Ey en güzel isimlerin sahibi olan Allahım! Senden şu birbirinden güzel isimlerinin
            hakkı için diliyor ve dileniyorum: Ey nefislerde ürperti ve haşyet hâsıl eden Celîl! Ey
            güzeller güzeli ve her güzelliğin kaynağı olan Cemîl! Ey güvenilip dayanılan ve
            Kendisine itimat edilen Vekîl! Ey bütün varlıkların Yüce Zâtına güvenip dayandıkları,
            onların ihtiyaçlarını tastamam ve vakti vaktine yetiştiren Kefîl! Ey varlık ve birliğine
            kâinatın bağrında sayısız işaret ve işaretçiler yerleştiren ve kullarını dosdoğru yola
            eriştiren Delîl! Ey kullarının hata ve günahlarını görmezden gelip onları bağışlayan
            Mukîl! Ey herkesten ve her şeyden haberdar olan Habîr! Ey en ince noktalara kadar
            ihtiyaçları görüp gözeten Latîf! Ey eşi, benzeri olmayan yegâne gâlip ve Azîz! Ey her
            şey ve herkesin üzerinde mutlak tasarruf sahibi Melîk!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            14. Ey mütehayyir ve şaşkın kullarına çıkış yolları gösteren! Ey yardım dileyenlerin
            imdadına koşan! Ey muzdarip kullarının çığlıklarına icabet eden! Ey hıfz u sıyanet
            talebinde bulunanları koruyup kollayan! Ey sürçüp günaha düşenleri dergâhına kabul
            buyuran! Ey nedametle kapısının tokmağına dokunan mücrimleri bağışlayan! Ey korkan
            kullarının sinelerine emn ü eman salan! Ey merhametiyle, miskin ve düşkünlerin elinden
            tutan! Ey vahşete kapılıp yalnızlık yaşayanlara enîs ve yüce dost olan! Ey ızdırar içinde
            kıvranan kullarının yakarışlarına cevap veren!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            15. Ey sonsuz cömertlik ve ihsanda bulunan! Ey kullarına fazlından sayısız nimetler
            yağdıran! Ey mümin kullarının gönüllerini emn ü emanla dolduran! Ey Kendisi her türlü
            eksiklikten münezzeh ve mukaddes bulunan; bütün kâinattaki nezafet ve temizliğin de
            kaynağı olan! Ey her şeyi yerli yerinde, hikmetle yerleştiren ve varlığın mimarisini
            beyanıyla resmeden! Ey rahmeti sonsuz ve emrince kulluk eden kullarından razı ve
            hoşnut olan! Ey varlık ve birliğinin apaçık delillerini kâinatın bağrına serpiştirip
            nazarlara sunan! Ey azamet tahtının yegâne sahibi, mülk ve melekût âlemlerinin tek
            Sultanı! Ey her türlü hata ve günahları affedip yarlığayan! Ey her bir kulunu re’fet ve
            şefkatiyle sarıp sarmalayan ve yardım sadece Kendi kapısında aranan!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            16. Ey her şeyin yegâne Rabbi! Ey her şeyin yegâne İlahı! Ey her şeyin yegâne Hâlıkı!
            Ey her şeyin üstünde ve her şeyden yüce! Ey varlığı her şeyden evvel! Ey varlığı her
            şeyden sonra! Ey olmuş-olacak, cüz’î-küllî her şeyi bilen! Ey dilediği her şeyi
            gerçekleştirmeye kâdir olan! Ey yarattığı her şey fâni olan fakat Kendisi için fenâ söz
            konusu olmayan!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            17. Ey Kendi rubûbiyetinin şahidi olan ve herkese güven vaadeden Mü’min! Ey
            herkesi ve her şeyi her an görüp gözeten Müheymin! Ey topyekün mükevvenât ve
            mevcûdâtı yoktan var eden Mükevvin! Ey yarattıklarına kendileri için lüzumlu bilgileri
            ta’lim ve telkin buyuran Mülakkin! Ey şuur sahibi kullarına her şeyin doğrusunu en
            doğru şekilde açıklayıp beyan eden Mübeyyin! Ey zorlukları kolay, belaları hafif hâle
            getiren Mühevvin! Ey varlık âlemini en güzel şekilde zinetlendirdiği gibi sevdiği
            kullarının gönül dünyalarını da zinetlendiren Müzeyyin! Ey Zâtının yüceliğini beyan ve
            icraat-ı sübhaniyesiyle ilan eden ve dilediğini dilediği kadar yücelten Muazzım! Ey
            inayetiyle mahlûkatının yardımına koşan Muavvin! Ey varlığı çeşit çeşit, renk renk,
            desen desen yaratan ve basiretli nazarlara arz eden Mülevvin!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            18. Ey mülkü olan bütün kâinattaki tasarruf ve idaresi her an kesintisiz devam eden
            Mukîm! Ey nefislerde ürperti ve haşyet hâsıl eden, celâlinde en büyük ve ulu olan
            Azîm! Ey saltanatında ezelî olan Kadîm! Ey donanım, konum ve liyakatine göre
            kullarına bol bol merhamet eden Rahîm! Ey olmuş-olacak, cüz’î-küllî her şeyi bilen
            Alîm! Ey günah işleyenleri hemen cezalandırmayan ve onlara dönüp tevbe etme
            fırsatları veren Halîm! Ey reca hisleriyle kapısına gelenlere çokça iyilik ve ihsanlarda
            bulunan Kerîm! Ey ezelî ilmiyle çizdiği kaderde her şeyi yerli yerinde, hikmetle
            vaz’eden Hakîm! Ey hükümlerinde lütuf ve keremini izhar eden, en ince noktalara kadar
            ihtiyaçları gören, gözeten Latîf! Ey her şeye gücü yettiği gibi dilediği lütfunu dilediğine
            ulaştırmaya da gücü yeten Kadîr!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            19. Ey lütuf ve ihsan sadece Yüce Zâtından umulup beklenilen! Ey yalnız Kendi
            adaletinden (rahmetiyle muamele etmemesinden) korkulan! Ey iyilik ve güzellikler
            ancak Kendisinden beklenen! Ey afv u mağfiret sadece Kendisinden talep edilen! Ey
            sadece Kendi mülk ve hâkimiyeti devamlı olan! Ey saltanatından başka hiçbir hakîkî
            saltanat bulunmayan! Ey bütün deliller Ulu Zâtının vücud ve vahdetine delalet eden! Ey
            rahmetiyle her şeyi kuşatan! Ey rahmeti gazabını geçen! Ey ilmiyle her şeyi ihata eden!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            20. Ey endişe ve kaygıları gideren! Ey tasa ve hüzünleri kaldıran! Ey günahları
            bağışlayan! Ey tevbeleri kabul buyuran! Ey bütün varlıkları yaratan! Ey her vaadini
            mutlaka gerçekleştiren! Ey aciz yavruları en iyi şekilde rızıklandıran! Ey her ahdini
            mutlaka yerine getiren! Ey bütün sırları bilen! Ey tohum ve taneleri çatlatıp yaran, onları
            gelişme yoluna koyan!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            21. Senden yine şu birbirinden güzel isimlerinin hakkı için diliyor ve dileniyorum: Ey
            kadri yüce, şanı yüksek ve müteâl Aliyy! Ey her vaadini başları döndürecek bir vefa
            derinliği ile yerine getiren ve bütün vefaların kaynağı olan Vefiyy! Ey dost ve yardımcı
            Veliyy! Ey kimseye muhtaç olmayan Ğaniyy! Ey sonsuz hazineleri her zaman dolu olan
            ve o hazinelerden kullarına sayısız lütuflarda bulunan ezel ve ebed sultanı Meliyy! Ey
            Yüce Zâtı bütün noksanlardan müberrâ olan ve nefisler ancak tezkiyesiyle arınan
            Zekiyy! Ey kullarına rıza yollarını gösteren ve itaatkâr kullarından razı olan Radıyy! Ey
            âyât ve âsârıyla apaçık Bediyy! Ey fazl u ihsanlarda bulunan ve her şeyi bütün
            incelikleriyle bilen Hafiyy! Ey dilediğini dilediği gibi icrâ eden kuvvet sahibi Kaviyy!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            22. Ey Kendi güzelliğinin akisleri olarak güzellikler izhar eden! Ey çirkinlikleri örten!
            Ey cürm işleyen kullarını hemen cezalandırmayıp onlara tevbe yollarını gösteren! Ey
            perdeyi yırtmayan! Ey affı çok büyük olan! Ey kullarının günahlarını en güzel şekilde
            affeden! Ey mağfireti çok geniş olan! Ey rahmetini değişik tecelli dalga boylarında
            sergileyen! Ey her fısıltıyı işitip bilen! Ey bütün şekva ve arz-ı haller en nihaî merci
            olarak Kendisine ulaşan!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            23. Ey sınırsız nimetlerin sahibi! Ey pek geniş bir rahmetin sahibi! Ey apaçık ve
            tastamam bir hikmetin sahibi! Ey kudret-i kâmilenin, sonsuz kudretin sahibi! Ey en kesin
            ve mükemmel delilin sahibi! Ey her yerde apaçık müşahede edilen ikramların sahibi! Ey
            en ulvî, en yüce sıfatların sahibi! Ey eşi benzeri olmayan ebedî izzet ve hâkimiyetin
            sahibi! Ey dilediğini dilediği gibi icra eden aşılamaz kuvvetin sahibi! Ey kullarının
            şevkini peşin ücret ve avanslarla şahlandıran nimetler sahibi!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            24. Ey hükmü bütün hükümlerin üstünde bulunan! Ey adaleti bütün adaletleri aşkın
            olan! Ey söz ve icraatında en doğru olan! Ey varlığı en kesin ve en zâhir olan! Ey her
            türlü eksik ve kusurdan münezzeh ve temiz bulunan! Ey yegâne yaratıcı olan ve
            yarattıklarını yaratma mertebelerinin en güzeliyle yaratan! Ey hesapları en süratli bir
            şekilde neticeye ulaştıran! Ey her şeyi tastamam işiten, işitmesi bütün işitmelerin
            üstünde olan! Ey kerem ve ihsanları çok aşkın olan! Ey merhameti bütün merhametlerin
            üstünde ve onlardan farklı olan! Ey şefaati bütün şefaat edenlerin şefaatlerinden kıyas
            edilemeyecek kadar büyük olan!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            25. Ey semâvâtı yoktan ve benzersiz bir şekilde yaratan! Ey kudret ve hikmetinin bir
            tecellisi olarak karanlıkları var eden! Ey bütün gizli şeyleri ve sırları bilen! Ey sesi
            soluğu gözyaşına dönüşen kullarına rahmetiyle teveccüh eden! Ey ayıp ve kusurları
            örtüp gizleyen! Ey bela ve musibetleri gideren! Ey ölüden diri çıkaran, ölü ruhlara
            diriliş nefheden ve haşirde bütün ölüleri tekrar dirilten! Ey kullarının iyiliklerini kat kat
            fazlasıyla mükâfatlandıran! Ey bahşettiği rızıkları bereketlendirerek artıran! Ey
            müstahak olanları cezalandırması pek çetin olan!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            26. Allahım! Senden şu birbirinden güzel isimlerinin hakkı için diliyor ve
            dileniyorum: Ey her bir yarattığına en layık sûreti veren Musavvir! Ey her şeyin
            kaderini ezeli ilmiyle belirleyen ve onu en hassas ölçülerle varlık sahasına çıkaran
            Mukaddir! Ey maddî ve manevî kirleri temizleyip arındıran Mutahhir! Ey sonsuz nuruyla
            bütün mevcûdâtı ve kullarının kalblerini nurlandıran Münevvir! Ey istediğini öne
            çıkaran Mukaddim! Ey istediğini geriye bırakan Muahhir! Ey herkese yürümek istediği
            yolun önünü açan ve zorlukları kolay hâle getiren Müyessir! Ey kullarını isyandan
            sakındırmak için azabıyla korkutan Münzir! Ey itaatkâr kullarını ebedî saadet ve
            hoşnutluğu ile müjdeleyen Mübeşşir! Ey bütün varlık âlemini tastamam bir âhenk içinde
            tedbîr u idare eden Müdebbir!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            27. Ey Beyt-i Harâm’ın, Kâbe-i Muazzama’nın Rabbi! Ey saygı duyulmasını emrettiği
            haram ayların Rabbi! Ey Mescid-i Haram’ın Rabbi! Ey mukaddes belde Mekke-i
            Mükerreme’nin Rabbi! Ey Hacerü’l-Esved, Rükn-ü Yemânî ve Makam-ı İbrahim’in
            Rabbi! Ey Müzdelife’de bulunan mübarek Meş’ar-i Haram’ın Rabbi! Ey mukaddes
            topraklardaki Hill ve Harem bölgelerinin Rabbi! Ey hem aydınlıkların hem de
            karanlıkların, nur ile zulmetin Rabbi! Ey bütün medh u senalar Kendisine râci olan,
            bütün tahiyyât ve selâmların Rabbi! Ey sonsuz celâlle birlikte sonsuz ikram ve cemâlin
            Rabbi!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            28. Ey desteksiz kalanların yegâne desteği! Ey dayanacak bir nokta bulamayanların
            biricik dayanağı! Ey zâd ü zahîresiz kalanların azık kaynağı! Ey yardıma muhtaç
            olanların yegâne yardımcısı! Ey sığınacak bir yer arayanların biricik sığınağı! Ey inanan
            kullarının yegâne iftihar kaynağı! Ey kullarının sadece Kendisine iman ve itaatle
            zilletten kurtulup izzete erdikleri izzet menbaı! Ey yardımcısı olmayanların tek
            yardımcısı! Ey kimsesiz kalmışların biricik enîsi! Ey Kendisini bilip tanıyanların
            zenginlik kaynağı!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            29. Allahım! Senden yine şu birbirinden güzel isimlerinin hakkı için diliyor ve
            dileniyorum: Ey varlığı zaruri ve Kendinden olan ve bütün mevcûdat ayakta tutmasıyla
            ayakta duran Kâim! Ey varlığı ezelî ve ebedî olan, her bir varlığın devamı Kendisinin
            devam ettirmesiyle mümkün olan Dâim! Ey donanım, konum ve liyakate göre bol bol
            merhamet eden Râhim! Ey hükmü dünyada ve âhirette geçerli olan Hâkim! Ey olmuşolacak,
            cüz’î-küllî her şeyi bilen Âlim! Ey kullarını dünyada zararlardan, ötede de
            azaptan koruyan Âsım! Ey nimetlerini her varlığın ihtiyacına göre sonsuz adalet ve
            hikmetle taksim buyuran Kâsim! Ey her türlü noksan ve kusurlardan münezzeh, müberrâ
            ve muallâ olan Sâlim! Ey can alan, ruhları sıkan ve erzâkı kısan Kâbıd(z)! Ey
            genişletilecekleri genişleten, ruhlara inşirah veren ve her şeyi bereketlendiren Bâsıt!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            30. Ey günah ve zararlardan korunmak için sıyanetine iltica edenleri koruyup gözeten
            Âsım! Ey Kendisinden merhamet dilenenlere rahmetiyle muamele eden Râhim! Ey
            nusret isteyenleri inayetine mazhar eyleyen Nâsır! Ey hıfz u riayetine dehâlet edenleri
            koruyup kollayan Hâfız! Ey keremini dileyenlere sınırsız ihsanlarda bulunan Mükrim!
            Ey doğruyu arayanları en doğru noktaya ulaştıran Mürşid! Ey Kendisinden yardım
            dileyenleri yardımıyla sevindiren Muîn! Ey destek talep edenleri hiçbir zaman desteksiz
            bırakmayan Muğîs! Ey feryad ü figan içerisinde el açanların feryadına cevap veren
            Sarîh! Ey mağfiret dileyenleri affedip yarlığayan Ğâfir!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            31. Ey afv u müsamahası bol olan! Ey lütufları karşılıksız ve büyük olan! Ey iyilikleri
            pek çok olan! Ey fazlı ezelî ve nihayetsiz olan! Ey sanatı en latîf inceliklerle bezeli
            olan! Ey lütufları devamlı olan! Ey tasalarını gidermek suretiyle gamlı gönülleri
            ferahlatan! Ey zararları kaldıran! Ey mülkün yegâne mâliki olan! Ey her hükmünü hikmet
            ve adaletle ortaya koyan!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            32. Ey izzetine hiçbir elin ulaşıp zarar veremediği ve karşı koyamadığı Azîz! Ey en
            ince noktalarına kadar her şeyi görüp bildiği hâlde Kendisi bir Mevcûd-u Meçhûl olan,
            veraların verasında bulunan Latîf! Ey zâhir-bâtın her şeyi her an görüp kontrol eden ve
            Kendisi için uyku gibi avârız asla söz konusu olmayan Rakîb! Ey her an ayrı bir şe’nde
            bulunan, kâinattaki tasarrufunda bir fâsıla olmayan Kâim! Ey ölüm Kendisine asla
            uğramayan ve uğramayacak olan, hayatı Kendinden, ebedî hayy olan Hayy! Ey mülkü
            olan her şey ve herkes üzerindeki tasarrufu zeval bulmadan ebede kadar sürecek Melik!
            Ey Kendisi için fenâ söz konusu olmayan Bâkî! Ey olmuş-olacak, cüz’î-küllî her şeyi
            eksiksiz, tastamam bilen Alîm! Ey herkes ve her nesne Kendisine her zaman muhtaç
            olduğu hâlde Kendisi hiçbir zaman hiçbir şeye ihtiyaç duymayan müstağnî Samed! Ey
            hiçbir acze düşmeden dilediğini dilediği gibi icrâ eden kuvvet sahibi Kaviyy!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            33. Allahım! Senden şu birbirinden güzel isimlerinin hakkı için diliyor ve
            dileniyorum: Ey nazîri, veziri, dengi, benzeri olmayan bir yektâ Vâhid! Ey aczi söz
            konusu olmayan kâdir u kâhir Vâcid! Ey her şeyi ra’ye’l-ayn bilen Şâhid! Ey mutlak fazl
            ve şeref sahibi Mâcid! Ey en doğru noktaya ulaştıran Râşid! Ey diriliş erleri gönderen
            ve ölümden sonra dirilten Bâis! Ey dilediğine dilediğini temlik eden gerçek sahip,
            Vâris! Ey sebebiyet verenlere göre zararları yaratan D(z)ârr! Ey faydalı şeyler veren
            Nâfi’! Ey hidayete erdiren ve gönülleri hidayete açan Hâdî!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            34. Ey azamet ve ululuğu izafî büyüklüklerle mukayese edilemeyecek kadar büyük ve
            ulu olan Azîm! Ey keremi bütün keremlerin üstünde olan iyilik ve ihsanı bol keremkânî
            Kerîm! Ey sonsuz merhameti başka bütün merhametlerden üstün ve onların kaynağı olan
            Rahîm! Ey hikmeti bütün hikmetleri aşkın olan, her şeyi yerli yerinde vaz’eden Hakîm!
            Ey sınırsız ilmiyle bütün bilgileri, bilenleri ve bilinenleri kuşatan, olmuş-olacak, cüz’îküllî
            her şeyi bilen Alîm! Ey hiçbir şey mevcut değil iken Kendisi var olan, varlığı ezelî
            olan Kadîm! Ey kibriya ve büyüklük sadece Yüce Zâtına mahsus olan Ekber! Ey celâl
            ve azametiyle bütün nefislerde ürperti ve haşyet hâsıl eden Celîl! Ey eşi, benzeri
            olmayan yegâne gâlip ve Azîz! Ey sadece Kendisi en ince noktalara kadar ihtiyaçları
            görüp gözeten Latîf!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            35. Ey her vaadini mutlaka yerine getiren Vefiyy! Ey her sözünü her zaman
            gerçekleştirmeye muktedir olan Kaviyy! Ey sonsuz kuvvetin sahibi, kadri yüce, şanı
            yüksek, müteâl Aliyy! Ey yüceliğiyle beraber yakınlardan yakın Karîb! Ey yakınlığıyla
            beraber görülüp ihata edilemeyen Latîf! Ey azamet ve ululuğuyla beraber aciz ve muhtaç
            kullarına lütuflarda bulunan Şerîf! Ey şan ve şerefinde eşi, benzeri olmayan yegâne
            gâlip ve Azîz! Ey büyüklük ve ululuğunu izzetinde gösteren Azîm! Ey azametinde zâtî
            şan ve şeref sahibi Mecîd! Ey şan ve şerefiyle herkesin hamd ü senasının biricik mercii
            olan Hamîd!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            36. Ey her şey Yüce Zâtına karşı kemerbeste-i ubûdiyet içinde boyun eğen! Ey her şey
            Kendisine ait ve Kendisi için olan! Ey kâinattaki her şey Kendisini gösteren bir ayna ve
            O’nu söyleyen talâkatlı bir dil olan! Ey her şey tam bir teslimiyet içerisinde Kendisine
            teveccüh eden! Ey her şey gönlünün derinliklerinde haşyet edalı bir havf duygusu ile,
            her an üzerlerinde nigehban bulunan Yüce Zâtından korkan! Ey her şey, bütün
            noksanlardan müberrâ, münezzeh, muallâ ve mukaddes olan Zât-ı Pâkini tesbih eden! Ey
            her kimse ve her nesne sadece Kendisinin ayakta tutmasıyla kâim olan, ayakta duran! Ey
            her varlık huşû içerisinde Kendisine kullukta bulunan! Ey her şey sonunda yalnız
            Kendisine dönen! Ey her şey mutlaka ölümü tadıp helak olan fakat Yüce Zâtı hep Bâkî
            kalan!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            37. Allahım! Senden şu birbirinden güzel isimlerinin hakkı için diliyor ve
            dileniyorum: Ey rahmet ve kudreti, kullarının ihtiyaçlarını karşılamada ve sıkıntılarını
            gidermede yeterli olan Kâfî! Ey görünür ve görünmez hastalıklara şifalar bahşeden Şâfî!
            Ey vaadlerini mutlaka gerçekleştiren ve nimetlerini tamama erdiren Vâfî! Ey kullarına,
            nimetlerin en büyüklerinden olan sıhhat ve âfiyet lutfeden Muâfî! Ey kadri yüce, şanı
            yüksek, müteâl Âlî! Ey kullarını değişik işaret ve yollarla hak ve hakikate çağıran Dâî!
            Ey sevdiği kullarını, bütün lütuflarından daha büyük olan rıza ve rıdvanına mazhar kılan
            Râdî! Ey yarattıklarının ihtiyaçlarını gideren ve hükmünü adalet ve hikmetine muvafık
            olarak her zaman kullarının maslahatları istikametinde vaz’eden Kâdî! Ey Kendisi için
            fenâ söz konusu olmayan, varlığı ebedî olan Bâkî! Ey hidayete erdiren ve gönülleri
            hidayete açan Hâdî!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            38. Ey Kendisinden başka, varlığın dağdağasından, ma’siyetlerin çirkinliğinden ve
            Cehennem azabından kaçıp sığınılabilecek bir himaye sahibi olmayan! Ey Kendi
            sıyanetinden başka, değişik endişe ve korkular karşısında girilebilecek bir korunak
            bulunmayan! Ey Kendi rahmet ve inayetinden başka iltica edilebilecek bir melce’
            bulunmayan! Ey sadece Yüce Zâtına tevekkül edilen, başka bir tevekkül mercii
            olmayan! Ey Maksûd-u Bilistihkak olan Yüce Zâtından başka teveccühte bulunmaya
            değer hakikî bir maksut bulunmayan! Ey Kendi kapısından başka kapılarda necat ve
            felaha ermek mümkün olmayan! Ey Kendisinden başka bizzat talep edilmeye layık bir
            matlup bulunmayan! Ey Ma’bûd-u Bilhak olan ve Kendisinden başka ibadet edilmeye
            layık hiçbir şey bulunmayan! Ey yardım ve inayet yalnız Kendisinden talep edilen,
            başka gerçek bir yardım mercii bulunmayan! Ey Kendisinden başka hakikî bir güç ve
            kuvvet sahibi olmayan!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            39. Ey rehbet ve korku hisleriyle sadece Kendisine firar edilen! Ey Kendisinin talep
            edilmesi, talepler içerisinde en yüksek kıymeti ifade eden! Ey sadece yüce
            nezdindekiler rağbet gösterilmeye layık olan! Ey bizzat Kendisi istenilmeye ve yalnız
            Kendisinden istenilmeye layık bulunan! Ey sadece Kendi teveccühü değerler üstü değer
            ifade eden! Ey bir tek Yüce Zâtının zikri kalblere itmi’nan veren! Ey şükür ve şükranla
            anılmaya en layık olan! Ey sevgisi her şeyin başı ve bütün sevgilerin de en saf, en duru
            kaynağı olan! Ey kullarının maslahatı için katından hep güzel ve faydalı şeyler indiren!
            Ey hayatlarını üns billah atmosferinde sürdürenlere asla yalnızlık yaşatmayan!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            40. Ey yaratan ve en mükemmel şekli veren! Ey her canlıya bir ölçüye göre vücut
            urbası giydiren ve ona yaratılış gayesine giden yolları gösteren! Ey belaları def’ ü ref’
            eden! Ey en gizli fısıltıları bile duyup işiten! Ey maddî manevî musibetlere maruz kalıp
            da boğulmak üzere olanları kurtaran! Ey helake sürüklenenleri necata kavuşturan! Ey
            hasta kullarına şifa bahşeden! Ey maddî-manevî hayat veren ve verdiği hayatı alıp
            öldüren! Ey güldüren ve ağlatan! Ey isyanda ısrar ederek kalblerindeki inanma
            istidadını köreltenleri dalâletleriyle baş başa bırakan ve dilediği kullarını hidayete
            erdiren, gönüllerini hidayete açan!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            41. Allahım! Senden yine şu birbirinden güzel isimlerinin hakkı için diliyor ve
            dileniyorum: Ey her türlü günah ve hataları yarlığayan Ğâfir! Ey ayıp ve kusurları örtüp
            gizleyen Sâtir! Ey her şeyi Kendi iradesine râm eden Kâhir! Ey her şeye gücü yeten
            Kâdir! Ey açık gizli her şeyi görüp kontrol eden Nâzır! Ey mevcûdâtı yoktan ve
            emsalsiz şekilde yaratan Fâtır! Ey şükredeni karşılıksız bırakmayan ihsan sahibi Şâkir!
            Ey Kendisini zikr u fikr u ibadetle yâd eden kullarını teşrîf ve tekrîmle anan Zâkir! Ey
            inanan kullarını salih amellerinde ve zor anlarında yardımsız bırakmayan Nâsır! Ey
            dilediğine cebr ile iş yaptıran ve kullarının kırık döküklerini sarıp sarmalayan, işlerini
            düzeltip eksiklerini gideren Câbir!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            42. Ey karaları ve denizleri kullarına musahhar eden ve onlarda türlü türlü yollar var
            eden! Ey kendi nefislerinde yarattığı gibi, dış dünyada da insanlar için Hakk’ın varlık
            ve birliğine deliller yaratan! Ey her bir âyet Kendi varlık, rahmet ve kudretine apaçık
            bir burhan olan! Ey ölümlerde kudretinin tecellilerini sergileyen! Ey kabir âleminde
            izzet ve azameti daha açık ve net görünen! Ey yevm-i kıyamette, esbap perdesi ortadan
            kalktığında, her şeyin mâlik ve hâkimi olduğu, herkes tarafından hakka’l-yakîn
            anlaşılacak olan! Ey hesap gününde heybet ve mehâbeti en âşikar şekilde görülecek
            olan! Ey mizanda bütün amellerin karşılığını eksiksiz, tastamam veren! Ey Cennet’te
            mümin kullarına rahmetinin bütün eserlerini sergileyen! Ey inkârcı ve isyankârlara karşı
            Cehennem’de azabıyla tecellî eden!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            43. Ey havf ve haşyet yaşayanlar sadece Kendisine yönelen! Ey günaha düşenler
            rahmetine sığınan! Ey tevbe ve inabede bulunanlar yüce dergâhına teveccüh eden! Ey
            isyankâr duruma düşenler afv u safhına iltica eden! Ey dünyanın fâniyât u zâilâtını terk
            eden zâhitler yüce nezdindeki bâkiyât u salihâta göz diken! Ey hata ve günahla
            tökezleyenler sadece sonsuz rahmetinden af bekleyen! Ey Hakk’ın rıza ve hoşnutluğunu
            kendi istek ve dileklerine tercih edenler yalnız Kendisiyle ünse eren! Ey ihsana
            kilitlenmiş muhsinler amellerini sadece Yüce Zâtına arz etmeye niyet eden ve bununla
            iftihar eden! Ey bir istinat noktası arayanlar yalnız Kendisine tevekkül eden! Ey yakîn
            ufuklarında dolaşanlar bir tek Kendisiyle sükûn ve huzur bulan!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            44. Ey her şeye her şeyden daha yakın Karîb! Ey sevgisi dinimiz, imanımız, cesetlerde
            canımız Sevgililer Sevgilisi Habîb! Ey en büyük ve ulu olan Azîm! Ey eşi, benzeri
            olmayan yegâne gâlip ve Azîz! Ey dilediğini dilediği gibi icrâ eden, gerçek güç ve
            kuvvetin yegâne sahibi Kaviyy! Ey kimseye muhtaç olmayan fakat başka her şey
            Kendisine muhtaç olan Ğaniyy! Ey Cömertler Cömerdi Cevad! Ey re’fet ve şefkati
            bütün şefkatlerin kaynağı olanı Raûf! Ey Merhametliler Merhametlisi Rahîm! Ey celâl
            ve azametiyle bütün nefislerde ürperti ve haşyet hâsıl eden Celîl!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            45. Senden şu birbirinden güzel isimlerinin hakkı için diliyor ve dileniyorum Allahım:
            Ey her şeye şah damarından daha yakın olan Karîb! Ey zâhir-bâtın her şeyi görüp
            kontrol eden Rakîb! Ey muhabbet erlerinin, Yüce Zâtını yine Zâtı için sevip inkıyad
            ettikleri Habîb! Ey dualara icabet eden ve isteklere mukabelede bulunan Mücîb! Ey her
            şeye yeten ve herkesin hesabını görecek olan Hasîb! Ey görünen ve görünmeyen
            hastalıklara şifa ihsan eden Tabîb! Ey her şeyi Zâtına mahsus basarla gören Basîr! Ey
            herkesten ve her şeyden haberdar Habîr! Ey nuruyla kâinatın çehresini nurlandırdığı gibi
            Kendisine teveccüh eden samimi gönülleri de nurlandıran Münîr! Ey tekvînî ve teşrîî
            beyanlarıyla varlık ve birliğini apaçık gösteren Hakk-ı Mübîn!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            46. Ey her zaman dilediğini gerçekleştiren yegâne Gâlip! Ey kâinatın bağrına
            serpiştirilmiş birbirinden güzel masnûâtın sanatperver sanatkârı, biricik Sâni’! Ey
            Kendisinden başka bir yaratıcı olmayan yegâne Hâlık! Ey bütün mülk Kendisine ait olan
            Mâlik! Ey her şeyi Kendi iradesine râm eden Kâhir! Ey makam ve mevkileri yükseltmek
            yalnız Zâtının şanı olan Yüceler Yücesi Râfi’! Ey koruyup kollayan, Kendisi ise hiçbir
            zaman hiçbir şeye muhtaç olmadığı gibi korunmaya da muhtaç olmayan Hâfiz! Ey bütün
            yardım ve zaferlerin yegâne kaynağı Nâsır! Ey her yerde, her an hâzır ve nâzır olan
            Şâhid! Ey her şeye her zaman en yakın olan Karîb!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            47. Ey iman ve hidayet gibi her türlü hayır ve güzelliğin biricik ışık kaynağı, bütün
            nurların yegâne menbaı ve birbirinden güzel isimlerinden biri de Nur olan! Ey bütün
            nurları ve nûrânîleri nurlandıran! Ey nurlara ve nurlu varlıklara değişik sûretler
            bahşeden! Ey bütün nurları yaratan! Ey yarattığı nurlara belli ölçüler takdir eden! Ey
            bütün kâinatı tedbîr ve idare ettiği gibi nurları da dilediği gibi sevk ve idare eden! Ey
            ezelî varlığı her nurdan evvel ve semavât u arzın nuru olan! Ey başka bütün nurlar fenâ
            bulduktan sonra Kendi nuru ebedlere kadar sürecek olan! Ey bütün nurların üstünde ve
            onların hepsinin yegâne kaynağı olan!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            48. Ey atâ ve ihsanlarında şân u şerefini izhar eden ve onlarla kullarını şereflendiren!
            Ey fiillerinde lütfunun tecellileri açıkça görünen! Ey akıp gelen ve ötede de devam eden
            lütufları Kayyûmiyetinin eserlerinden olan! Ey kullarına ihsan ve iyilikleri daha onları
            yaratmadan başlayan! Ey her beyanı gerçeğin tâ kendisi olan! Ey vaadlerinde her zaman
            sâdık bulunan ve onları mutlaka yerine getiren! Ey kulları hak etmediği hâlde onları
            fazlıyla affeden! Ey azabı adaletinin tecellisi olan! Ey zikrinin tadına doyulmayan! Ey
            kullarına enîs ü celîs olduğu zaman o ünsün lezzeti başka hiçbir şeyde bulunmayan!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            49. Allahım! Senden şu birbirinden güzel isimlerinin hakkı için diliyor ve
            dileniyorum: Ey yarattıklarını ayrı ayrı nevâle ve ihsanlara nâil kılan Münevvil! Ey
            sayısız delil ve işaretler sergileyerek hak ile bâtılın arasını tastamam ayıran Mufassıl!
            Ey seyyiâtı hasenâta tebdîl eden ve varlık âleminde yaptığı değişikliklerle sayısız
            esmasının cilvelerini gösteren Mübeddil! Ey tecellî eyleyince her işi âsân eden,
            zorlukları kolaylığa çeviren Müsehhil! Ey sonsuz kudretiyle her varlığı hükmüne râm
            eden ve müstahak olanları zillete maruz bırakan Müzellil! Ey yüce katından melekler,
            kitaplar indiren; itaat edenlere rahmet, isyankârlara da bela ve musibet yağdıran
            Münezzil! Ey mevcûdâtı ve kullarının kalblerini hâlden hâle sokarak esmâ-i hüsnasının
            nakışlarını sergileyen Muhavvil! Ey cemâliyle, göz ve gönüllere kâinatın çehresinde
            sayısız güzellikler sunan Mücemmil! Ey her varlığı istidadının kemâl noktasına,
            dilediğinde de varlığın kendisini aşan istidatlara ulaştıran Mükemmil! Ey kullarına
            ihsanlar bahşeden ve istediğini fazl u ihsanlarıyla başkalarından üstün kılan Mufaddil!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            50. Ey herkesi ve her şeyi her an gören fakat Yüce Zâtı gözle görülmeyen! Ey zâhirbâtın
            her şeyi temelden yaratan ve varlığı Kendinden olan! Ey hidayete erdiren,
            gönülleri hidayete açan ve her hidayetin kaynağı olan! Ey maddî-manevî hayat veren ve
            hayatı Kendinden, ebedî hayy olan! Ey varlıkları doyurup besleyen fakat Kendisi hiçbir
            şeye muhtaç olmadığı gibi rızka da muhtaç olmayan! Ey kullarını koruyup kollayan ama
            Kendisinin korunup kollanmaya asla ihtiyacı olmayan! Ey dilediğini dilediği şekilde
            gerçekleştiren ve hükmünün önüne asla geçilemeyen! Ey nasıl dilerse öyle hükmeden ve
            hükmü karşısında durulamayan! Ey doğurma ve doğurulmuş olma gibi yaratılmışlara
            mahsus ârızî hallerden münezzeh, müberrâ ve muallâ bulunan! Ey hiçbir şey Yüce
            Zâtına denk ve benzer olmayan!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            51. Ey sevgisi bütün olumsuzlukların yegâne devası olan Habîb! Ey dertlere en güzel
            devayı, hastalıklara en güzel şifayı sunan Tabîb! Ey her şeye yeten ve herkesin hesabını
            en güzel ve en uygun şekilde görecek olan Hasîb! Ey kalbler ve gönüller sadece
            yakınlığıyla huzur ve sürur bulan Karîb! Ey yarattıklarını en güzel şekilde gören ve
            gözeten Rakîb! Ey lisan-ı hâl ve kâl ile yapılan yalvarış ve yakarışlara en güzel şekilde
            icabet eden Mücîb! Ey maiyet ufkuna erenleri ünsünün tarif edilmez güzellikleriyle
            sarıp sarmalayan Enîs! Ey güvenilip dayanılan ve Kendisine itimat edilen en güzel
            Vekîl! Ey dostluğu hem çok yüce hem de çok güzel olan Mevlâ! Ey yardımı gelip
            ulaştığında daha hiçbir yardıma ihtiyaç bırakmayan Nasîr!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            52. Ey Hak katının gözü sürmeli enîs ü celîsleri olan ariflerin sürûru! Ey Hakk’ın
            muradını her zaman kendi isteklerinin önünde tutan irade kahramanlarının enîsi! Ey
            Kendisine aşk u iştiyakla tutuşup yananları ekstra yardımlarıyla lütuflandıran! Ey
            hatalarını itiraf edip pişmanlıkla kıvranan ve bütün benliği ile Hak kapısına yönelen
            tevbe kahramanlarını çok seven! Ey ihtiyaç içinde bulunanları sürpriz lütuflarıyla
            rızıklandıran! Ey hata edip günah işleyenlerin, rahmet ve affına itimat ettikleri biricik
            ümit ve reca kaynağı! Ey keder ve tasa içinde kıvrananların gönüllerine ferah ve sürur
            salan! Ey gamlı kullarına nefes aldıran, onların gamlarını gideren! Ey gönderdiği fereç
            ve mahreçlerle mahzun kullarının hüznünü izale eden! Ey geçmiş ve gelecek bütün
            mahlûkatın yegâne İlahı!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            5 3 . Ey Cennet ve Cehennem’in Rabbi! Ey bütün peygamberlerin (alâ nebiyyina ve
            aleyhimüsselâm) ve diğer salih kulların Rabbi! Ey sadakat ve doğruluk timsali sıddıkların
            ve iyilik ve hayra kilitlenmiş birr ü takva erlerinin Rabbi! Ey büyük küçük her kimse ve
            her nesnenin Rabbi! Ey her biri birer kudret mucizesi olan çekirdek, tohum ve
            meyvelerin Rabbi! Ey sayısız husûsiyetleriyle kullarının emrine sunduğu nehir ve
            ağaçların Rabbi! Ey kudret ve azameti daha açık görünen, sadece bazı bitkilerin
            yetiştiği uçsuz bucaksız sahraların ve hiçbir şeyin yetişmediği çorak arazilerin Rabbi!
            Ey hakları başkalarının elinde olan esirlerin ve Hakk’ın kendisine bağışladığı hakları
            elinde bulunduran hür kimselerin Rabbi! Ey dilediğini açığa çıkaran, dilediğini
            gizleyen, açık ve gizli her şeyin Rabbi! Ey çok şeylerin üzerini bir perde gibi örten
            gecenin ve ışığıyla eşyanın üzerindeki perdeyi kaldıran gündüzün Rabbi!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            54. Ey ilmi, olmuş-olacak, cüz’î-küllî her şeyi kuşatan! Ey Zâtına mahsus basarla her
            şeyi gören, görmesi her şeye nüfuz eden! Ey sonsuz kudreti her şeye ulaşan! Ey kulları
            nimetlerini saymaktan aciz olan! Ey ihsan ettiği engin lütuflar karşısında hakkıyla şükür
            mümkün olmayan! Ey akıl ve dimağlar, celâl ve ululuğunu idrake güç yetiremeyen! Ey
            hakikatinin künh-ü ehadiyeti nâkâbil-i idrak olan, akıl ve hayaller Yüce Zâtını kavrama
            hususunda kâsır ve yetersiz bulunan! Ey azamet ve kibriya Yüce Zâtının ayrılmaz bir
            vasfı olan! Ey heybet ve saltanat, güzellik ve parlaklığının hususiyetlerinden olan! Ey
            izzeti ebede kadar devam edecek olan ve acz gibi noksanlıklardan her zaman münezzeh
            ve müberrâ bulunan!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            55. Ey her hususta mesel olacak en yüce vasıflar sadece Kendisine ait olan! Ey en
            yüce sıfatlarla muttasıf bulunan! Ey âhiretin ve dünyanın yegâne mâlik ve hükümdarı! Ey
            salih kullarını içine alacağı Me’vâ Cennet’i Kendi mülkü olan! Ey Cehennem ve içinde
            alev alev yanan ateş emrinde bulunan! Ey varlık ve birliğine işaret ve delâlet eden
            sayısız büyük delillerin sahibi! Ey hepsi birbirinden güzel olan esmâ-i hüsna’nın sahibi!
            Ey hüküm ve onun icrası tamamen Kendi tasarrufunda bulunan! Ey içindekilerle birlikte
            yüce göklerin tek sahibi! Ey Arş-ı A’zam’ın ve yeryüzünün yegâne Mâliki!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            56. Allahım! Senden şu birbirinden güzel isimlerin hürmetine diliyor ve dileniyorum:
            Ey günahları silip süpüren, seyyiâtı hasenâta çeviren Afüvv! Ey dilediği günahları
            bağışlayan Ğafûr! Ey bazı kullarını muhabbete mazhar kılıp seven ve onlar tarafından
            sevilen Vedûd! Ey şükredeni mukabelesiz bırakmayan ve iyiliklere mutlaka karşılık
            veren, ihsan sahibi Şekûr! Ey yakışıksız şeylere hüsn-ü muamelede bulunan Sabûr! Ey
            fenalıklara karşı kullarına müşfik olan Raûf! Ey merhamet ve şefkati çok olan Atûf! Ey
            Zâtında mukaddes ve münezzeh, fiillerinde mutahhir ve munazzif Kuddûs! Ey hayatı
            Kendinden, ebedî hayy olan Hayy! Ey Kendi Kendine kâim olan Kayyûm!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            57. Ey azameti göklerde bir başka tecelli eden! Ey yeryüzüne varlık, birlik, kudret ve
            rahmetinin nice işaretlerini serpiştiren! Ey her bir şeyde Kendisini gösteren deliller
            bulunan! Ey denizlerde, gönüllerde hayret ve heyecan uyandıran sayısız hârikulâdelikler
            yaratan! Ey her şeyi ilk yaratan ve hayattan sonra ölümü, ölümden sonra da hayatı geri
            veren! Ey dağlarda kullarının istifadesine açık hazineler depolayan! Ey yarattığı her
            şeyi en güzel surette yapan! Ey bütün işler neticede Kendisine varan ve neye
            hükmederse o olan! Ey her şeyde lütfunun eserleri açıkça görünen! Ey yarattıklarından
            her birine anlayacağı şekilde kudretini gösteren!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            58. Ey seveni ve sevileni olmayanların hakîkî seven ve sevileni! Ey maddî-manevî
            dertlerine şifa arıyanların yegâne tabîbi! Ey çağrı ve yakarışlarına bir cevap
            bulamayanların cevap vereni, dualarına icabet edeni! Ey şefkate muhtaç gönüllerin
            şefkat kaynağı! Ey kimsesizlerin kimsesi! Ey şefaat edeni bulunmayanların biricik
            şefaatçisi! Ey acizlerin güç kaynağı, yardım edeni! Ey yolda kalmışların yol göstereni!
            Ey rehbersizlik ağında yaşayanların en doğru noktaya ulaştıran mürşidi! Ey merhamete
            susamış kullarının rahmet ve merhamet menbaı!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            59. Ey gören, bilen ve yardım eden olarak Yüce Zâtını yeterli görenlerin her işine kâfî
            gelen! Ey hidayetini dilenenleri yolların en güzeline sevk eden! Ey hıfz u sıyanetine
            dehâlet edenleri her zaman koruyup gözeten! Ey yakarışlarla Kendisine yönelip iç
            dökenlerin dualarına icabet eden! Ey görünür görünmez hastalıklarına şifa arayanlara
            şifa bahşeden! Ey Kendisine el açanların ihtiyaçlarını en güzel şekilde is’âf edip
            yetiştiren! Ey istiğna ile hareket ederek başkalarına yüz suyu dökmeyen ve Rabbilerinin
            gınasına itimat eden kullarını iğna eden! Ey ihsan ettiği nimetleri tamamlamasını niyaz
            edenlerin üzerindeki nimetlerini tamama erdiren! Ey aczini itiraf ederek Kendisinin
            sonsuz havl ve kuvvetine dayanan kullarını bütün güzel işlerinde destekleyen! Ey
            Kendisini Yüce Dost olarak bilip muallâ dostluğunu talep edenleri yalnız bırakmayan,
            onları görüp gözeten!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            60. Allahım! Senden şu birbirinden güzel isimlerin hakkı için diliyor ve dileniyorum:
            Ey varlığının başlangıcı olmayan ezelî, Evvel! Ey varlığının sonu olmayan ebedî, Âhir!
            Ey âyât ve âsârıyla apaçık Zâhir! Ey Zâtı, hakikatiyle ihata edilmeyen Bâtın! Ey zâhirbâtın
            her şeyi temelden yaratan Hâlık! Ey her ihtiyaç sahibini ihtiyacına göre
            rızıklandıran Râzık! Ey her sözü doğru ve hak olan, her vaadini mutlaka yerine getiren
            Sâdık! Ey varlığının başlangıcı olmayan, her şeyden önce var olan Sâbık! Ey varlıkları
            kendi istidat ve kabiliyetlerinin nihaî inkişaf noktası sayılan arş-ı kemâlâtlarına sevk
            eden Sâik! Ey karanlıktan aydınlığı çıkaran ve çekirdek ve tohumları yarıp onları
            geliştiren Fâlık!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            61. Ey gece ile gündüzü birbirine çeviren, geceyi gündüze, gündüzü geceye
            dönüştüren, sürelerini uzaltıp kısaltan! Ey karanlıkları ve nuru yaratan! Ey gölgeyi ve
            serinliğini, ateş ve harareti var eden! Ey her varlıkta olduğu gibi Güneş ve Ay’da da
            dilediği gibi tasarrufta bulunan! Ey ölümü ve hayatı yaratan! Ey yaratmak da, emretmek
            de Kendisine mahsus olan! Ey vasıfları yüce olan, mahlûkata benzemekten, eş ve evlat
            edinmek gibi hususlardan münezzeh, müberrâ ve muallâ bulunan! Ey mülkünde hiçbir
            ortağı bulunmayan! Ey hiçbir zaman acze düşüp de bir yardım ve yardımcıya muhtaç
            olmayan! Ey bütün zararları def’ ve bütün faydaları celbedebilecek güç ve kudret
            sadece Yüce Zâtında bulunan!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            62. Ey her bir varlığın açık gizli bütün isteklerini bilen! Ey ihtiyacını arz edenlerin
            muhtaç bulunduğu her şeye mâlik bulunan! Ey endişe ve hüzünden kendilerini kaybetmiş
            olanların âh u enînlerini işiten! Ey ruhlarını korku hissinin çepeçevre sardığı anlarda
            gözyaşıyla boşalan kullarının ağlamalarını gören! Ey kendini derûnî sükût murakabesine
            salan kullarının gönlünde kopan çığlıklardan haberdâr olan! Ey yaptıklarından dolayı
            pişmanlıkla kıvranan kullarının içten gelen nedametlerini gören! Ey tevbe ile yüce
            dergâhına teveccüh edenlerin özür ve mazeretlerini kabul eden! Ey fesat için çalışan
            bozguncuların işlerine düzen ve kalıcılık vermeyen! Ey amellerinde gözünü hep ihsan
            ufkuna diken bahtiyar kullarının ecir ve mükâfatlarını katiyen zayi etmeyen! Ey
            Kendisini, hiç kimsenin bilmediği kadar iyi bilip tanıyan marifet ehli âriflerin
            kalblerinden hiçbir zaman uzak olmayan!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            63. Ey kendisi için fenâ söz konusu olmayan, varlığı ezelî ve ebedî olan! Ey hata ve
            günahları yarlığayan! Ey duaları işiten ve onlara hikmeti muktezasınca cevap veren! Ey
            atâ ve ihsanları çok geniş olan! Ey semayı yükselten! Ey bela ve musibetleri def ü ref’
            eden! Ey güzelliği ve birbirinden güzel lütufları dolayısıyla en güzel medh u senalar
            Kendisine râci olan! Ey ululuk ve azameti ezelî ve kadîm olan! Ey vaadinde her zaman
            vefalı olan ve sözünü mutlaka gerçekleştiren! Ey amelleri karşılığında kullarına verdiği
            mükâfat ve cezalar, şeref ve azametine layık olan!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            64. Allahım! Senden şu güzel isimlerin hatırı için diliyor ve dileniyorum: Ey her türlü
            günah ve hataları yarlığayıp bağışlayan Ğaffâr! Ey ayıp ve kusurları örtüp gizleyen
            Settâr! Ey her şeyi Kendi iradesine râm eden Kahhâr! Ey elin ulaşmadığı, gücün
            yetmediği hâkim-i mutlak Cebbâr! Ey yakışıksız şeylere çok defa hüsn-ü muamelede
            bulunan Sabbâr! Ey her ihtiyaç sahibini ihtiyacına göre rızıklandıran Rezzâk! Ey hayır
            kapılarını açan ve gâileleri savan Fettâh! Ey olmuş-olacak, cüz’î-küllî her şeyi bilen
            Allâm! Ey karşılıksız bol bol hibede bulunan Vehhâb! Ey tevbeye sevk eden ve
            tevbeleri kabul buyuran Tevvâb!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            65. Ey beni bir insan olarak yaratan, isim ve sıfatlarının en parlak aynası, varlık
            ağacının en mükemmel meyvesi yapan! Ey nihayetsiz ihsanlarıyla beni rızıklandıran ve
            terbiye edip yetiştiren! Ey sayısız nimetleriyle beni doyuran ve susuzluğumu gideren! Ey
            gönlüme yakınlığını duyuran ve beni kurb-u huzuruna kabul buyuran! Ey helake
            götürecek şeylerden beni koruyup kollayan ve hıfz u inayetiyle her ihtiyacıma kâfî gelen!
            Ey beni muhafaza eden ve ilahî inayet, riayet ve kilâetiyle görüp gözeten! Ey hayırlı,
            güzel işlerimde beni muvaffak kılan ve en doğru yola sevk eden! Ey ben aciz iken,
            merhametiyle nazar edip beni Kendi kuvvetiyle azîz ve güçlü; fakir iken Kendi malıyla
            ğanî ve zengin eyleyen! Ey verdiği hayatı alıp öldüren ve yok iken dirilttiği gibi
            ölümden sonra tekrar dirilten, ikisi de yed-i kudretinde bulunan! Ey beni üns ve
            ünsiyetinin doyulmaz saadetine erdiren ve hıfz u himaye seralarına alan!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            6 6 . Ey tekvînî ve teşrîî kelimeleriyle hak ve hakikati apaçık ortaya koyan! Ey
            vaz’ettiği hükmü denetleyecek ve değiştirecek hiçbir kimse ve hiçbir merci bulunmayan!
            Ey olmasına ferman buyurduğu bir hususu geri çevirecek hiçbir kuvvet bulunmayan! Ey
            kişi ile kalbi arasına giren, ona kalbinden, kalbine ondan daha yakın olan, dilerse
            insanın kendi kalbiyle bile arasını açan! Ey nâdim olup dönen kullarının içten
            tevbelerini kabul buyuran! Ey izni olmadan yüce nezdinde hiçbir şefaat fayda vermeyen!
            Ey semâvât ve içindekiler bükülmüş olarak yed-i kudretinde bulunan! Ey Kendisinin
            dosdoğru yolundan sapanları en iyi bilen! Ey gök gürlemesi hamd ile, melekler de
            saygılarından ötürü Yüce Zâtını takdis ve tenzih eden! Ey rüzgârları, rahmeti olan
            yağmurun önünden müjdeci olarak gönderen!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            67. Ey yeryüzünü mahlûkatının en güzel şekilde yaşayabilmesi için elverişli bir beşik
            yapan! Ey dağları arzı tutan direkler hâlinde yaratan! Ey Güneş’i gökyüzünde bir lamba
            yapan! Ey Ay’ı semada bir nur olarak yaratan! Ey geceyi bir örtü kılan! Ey gündüzü
            geçimimiz için çalışma zamanı yapan! Ey uykuyu bizim için bir dinlenme vasıtası yapan!
            Ey semayı bir kubbe yapan! Ey insanları ve nesneleri çift yaratan! Ey Cehennem’i inkâr
            ve isyan edenleri cezalandırmak için gözetleyip duran bir hapishane vaziyetinde
            yaratan!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            68. Allahım! Senden şu güzellerden güzel isimlerin hürmetine diliyor ve dileniyorum:
            Ey istediklerine rahmetiyle bizzat şefaat eden ve istediği makbul kullarına şefaat etme
            izni veren Şefî’! Ey gizli-açık her şeyi duyan ve itibara alan Semî’! Ey zararları ref’
            eden ve dilediği kullarının mertebesini yükselten Yüceler Yücesi Refî’! Ey kullarının
            yegâne sığınağı ve onlara gelecek zararları men eden Menî’! Ey varlık âleminde eşibenzeri
            olmayan şeyler yaratan Bedî’! Ey dilediklerini çok süratli geliştiren ve
            hesapları çok çabuk gören Serî’! Ey salih kullarını ebedî saadet ve Kendi hoşnutluğu ile
            müjdeleyen Beşîr! Ey kullarını inkâr ve isyandan sakındırmak için şiddetli azabıyla
            korkutan Nezîr! Ey her şeye gücü yeten Kadîr! Ey mutlak iktidar sahibi Muktedir!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            69. Ey bütün canlılardan önce var olan ve hayatı Kendinden, ezelî hayy olan Hayy! Ey
            bütün canlılar öldükten sonra Kendisi bâkî kalan, ebedî hayy olan Hayy! Ey bütün
            sıfatlarında olduğu gibi hayy sıfatında da hiçbir şey Kendisine benzemeyen Hayy! Ey
            hiçbir canlı Kendisinin misli ve benzeri olmayan Hayy! Ey hayat sahibi hiçbir varlık,
            Kendisine hiçbir vasıf ve fiilinde şerîk ve ortak olmayan Hayy! Ey hiçbir canlıya
            muhtaç olmayan Hayy! Ey zamanı gelince bütün canlılardan verdiği canı geri alan Hayy!
            Ey bütün hayat sahiplerinin rızkını en mükemmel şekilde veren Hayy! Ey varlıklara
            yoktan vücut urbası giydiren ve öldükten sonra tekrar dirilten Hayy! Ey ölüm ve fenâ,
            Kendisi için asla söz konusu olmayan ezelî ve ebedî Hayy!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            70. Ey kâinattaki her şey ses ve sükûtlarıyla, hareket ve duruşlarıyla, mana ve
            muhtevalarıyla hep Kendisini dillendiren! Ey asla söndürülemeyen nur yalnız Kendisine
            âit olan! Ey bütün mevcûdât sayısız hamd ü senalarla bir tek Yüce Zâtını anan! Ey
            katiyen değişmeyen ve değişmeyecek ulvî sıfatlar sadece Kendisine ait bulunan! Ey
            yarattıklarına sayılamayacak kadar çok nimetler bahşeden! Ey zevali söz konusu
            olmayan bir mülkün, bir hâkimiyet ve saltanatın sahibi olan! Ey keyfiyeti meçhul,
            başdöndüren bir celâl ve azametin mâliki olan! Ey geri çevrilmesi imkânsız ferman ve
            icraatlar sadece Kendisine ait olan! Ey hiçbir şekilde değişmeyen yüce vasıflar yalnız
            Yüce Zâtına mahsus bulunan! Ey idraki nâkâbil bir kemâl ve mükemmelliğin biricik
            sahibi olan!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            71. Ey bütün Âlemlerin Rabbi! Ey Din Günü’nün yegâne Mâliki! Ey sabırlı kullarını
            çok seven! Ey kullarından tevbekâr olanları çok seven! Ey temizlik hususunda titiz
            davranan kullarını çok seven! Ey başkalarına iyilikte bulunan ve işlerini sağlam yapan
            kullarını çok seven! Ey yardımı, başka bütün yardımlardan daha hayırlı olan! Ey doğru
            ile eğriyi, hak ile bâtılı birbirinden en güzel şekilde ayıran! Ey iyilikleri en güzel
            şekilde mükâfatlandıran! Ey fesat için çalışan bozguncuları en iyi bilen!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            72. Allahım! Senden şu güzel isimlerinin hakkı için diliyor ve dileniyorum: Ey her
            şeyi ilk yaratan Mübdi’! Ey hayattan sonra ölümü, ölümden sonra da hayatı geri veren
            Muîd! Ey arz u sema ve içindekileri koruyup muhafaza eden Hafîz! Ey her şeyi ilim ve
            kudretiyle ihata eden Muhît! Ey herkesin hamd ü senasının biricik mercii Hamîd! Ey zâtî
            şan ve şeref sahibi Mecîd! Ey gıda veren, bakıp koruyan Mukît! Ey ekstradan
            yardımlarda bulunan Muğîs! Ey dilediğini azîz kılan ve şereflendiren Muizz! Ey
            istediğini zelîl ve rüsvay hâle getiren Müzill!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            73. Ey zıddı olmayan tek, Ehad! Ey misli ve niddi olmayan Ferd! Ey bütün
            kusurlardan berî olan ve her şey Kendisine muhtaç bulunan Samed! Ey ikincisi, eşi,
            benzeri olmayan Vitr! Ey hiçbir zaman bir vezîr, muîn ve yardımcıya ihtiyaç duymayan
            Rabb! Ey hiçbir kimseye ve hiçbir şeye muhtaç olmayan Ğaniyy! Ey Kendisini
            azledecek bir merci ve makam katiyen bulunmayan sermedî Sultan! Ey hiçbir zaman acz
            yaşamayan, her şey ve herkes üzerinde her zaman mutlak tasarrufta bulunan Melîk! Ey
            âlemde misli olmayan hakikî Mevcûd!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            74. Ey zikri, Kendisini yüce ad ve ünvanlarıyla ananlar için en büyük şeref vesilesi
            olan! Ey şükrü, nimetleri artıran, muvaffakiyet ve saadate vesile olan! Ey hamd ü sena
            ile anılması, hamdedenler için iftihar vesilesi olan! Ey Kendisine kulluk, itâatkâr kulları
            necata ulaştıran! Ey kapısı, yalnız Kendisine el açanlar ve O’ndan yine O’nu isteyenler
            için her zaman açık bulunan! Ey sırat-ı müstakîmi, müminler için açık ve geniş bir
            şehrah olan! Ey kâinat ve Kur’ân’daki bütün âyetleri, ibret nazarıyla bakan hüşyar kullar
            için apaçık birer delil olan! Ey yüce kitabı Kur’ân-ı Kerîm, irfan ufkuna ulaşan yakîn
            sahipleri için bir irşat ve hidayet kaynağı olan! Ey afv u mağfireti, sürçüp günah
            işleyenlerin tek sığınağı olan! Ey rahmet ve şefkati, ihsan şuuruyla hareket eden
            kullarına pek yakın bulunan!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            75. Ey nâm-ı celîli, her hayrın başı ve bütün bereketlerin kaynağı olan! Ey şanı
            yükseklerden yüksek, kadri yücelerden yüce olan! Ey medh u senası, kullarının hakkıyla
            yapamayacakları kadar büyük olan! Ey Yüce Zâtından başka hiçbir ilah olmayan! Ey
            birbirinden güzel esmâ-i hüsnâsı, Müteâl Zâtı adına bir güzellik, bir kudsiyet, bir
            münezzehiyet ve bir tamamiyetin ifadesi olan! Ey Kendisi için fenâ söz konusu olmayan,
            bekâsı dâimî olan! Ey ululuk ve azameti, güzellik ve parlaklığının hususiyetlerinden
            olan! Ey büyüklük ve kibriya yalnız Zât-ı Ecell ü A’lâ’sına ait bulunan! Ey ihsan ve
            armağanları hadd ü hesaba gelmeyen! Ey nimetleri sonsuz olup sayılamayan!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            76. Allahım! Şu güzellerden güzel isimlerin hatırı için Senden diliyor ve dileniyorum:
            Ey bütün mevcûdâtın biricik yardımcısı olan ve dilediklerine sürpriz yardım ve
            iânelerde bulunan Muîn! Ey kâinatta ve indirdiği semâvî kitaplarda varlık ve birliğinin
            delillerini apaçık beyan eden Mübîn! Ey her vaadinde emîn olan ve kullarının
            gönüllerine güven ve emniyet hisleri salan Emîn! Ey şanı yüce ve dilediğini
            gerçekleştirmeye muktedir olan Mekîn! Ey kudret-i kâhire sahibi Metîn! Ey inkâr eden
            münkirlere ve isyan eden âsîlere karşı azabı çok şiddetli olan Şedîd! Ey her şeyi
            ra’ye’l-ayn bilen Şehîd! Ey doğru noktaya ulaştıran Reşîd! Ey herkesin hamd ü
            senasının biricik mercii Hamîd! Ey zâtî şan ve şeref sahibi Mecîd!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            77. Ey kudret ve azametinin ilk tecellî ufku olan Arş-ı Mecîd’in sahibi! Ey hak ve
            dosdoğru sözün sahibi! Ey en doğru noktaya ulaştıran fazl u ihsanın sahibi! Ey derdest
            edip yakalaması pek çetin olan! Ey inanıp salih amel işleyenlere ecr ü mükâfat
            vaadeden, inanmayan ve günah işleyenleri de azabıyla tehdit eden! Ey her şeye, her
            şeyden daha yakın olan, Kendisi için bir uzaklık söz konusu olmayan! Ey yüce dost ve
            gerçek yardımcı ve herkesin hamd ve senasının biricik mercii yalnız Kendisi olan! Ey
            olup biten her şeye bizzat şâhit olan! Ey kulları kendilerine zulmetse de O, kullarına
            katiyen zerre ağırlığınca haksızlık yapmayan! Ey insana her lahza şah damarından daha
            yakın olan!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            78. Ey katiyen bir şerîk ve vezîri olmayan! Ey herhangi bir şebîh ve nazîri
            bulunmayan! Ey ışık saçan Şems’i ve nur dağıtan Kamer’i yaratan! Ey muhtaç ve
            fakirleri iğna buyurup ihtiyaçlarını gideren! Ey küçük yavruları en güzel şekilde
            rızıklandıran! Ey merhamete muhtaç ihtiyarlara rahmetiyle çok farklı tecelli eden! Ey
            korkup dergâhına iltica eden çaresizleri koruyup gözeten! Ey bütün kullarını Müteâl
            Zâtına mahsus basarla her an gören! Ey kullarının bütün ihtiyaçlarından her an haberdar
            olan! Ey dilediği şeyi dilediği gibi gerçekleştirmeye muktedir bulunan!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            79. Ey sonsuz nimetlerini cömertçe sunan! Ey fazl u keremi nihayetsiz olan! Ey
            dalâlette ısrar edenlere ceza ve azabı çok çetin olan! Ey üzerine maddî-manevî, canlıcansız
            her şeyi kayıt ve tespit ettiği manevî bir levha olan Levh-i Mahfuz’un ve
            Kalem’in sahibi olan! Ey zerre ve tohumlardan diğer canlılara ve nihayet insana kadar
            her şeyi kusursuz yaratan! Ey ayırmaksızın bütün insanlara hak ile bâtılı, doğru ile eğriyi
            ve bunlara terettüp eden neticeleri gösteren! Ey zarar ve elemleri izale eden! Ey
            kalblerde saklı mülahaza ve niyetleri en iyi bilen! Ey Kâbe-i Muazzama ve Harem-i
            Şerîf’in sahibi olan! Ey bütün eşyayı yoktan var eden!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            80. Allahım! Senden şu güzellerden güzel isimlerin hakkı için diliyor ve dileniyorum:
            Ey her hükmünde adaletle muamele eden Mutlak Âdil! Ey kullarının dualarını, ihlasla
            işledikleri salih amellerini ve pişman bir gönülle yaptıkları tevbeleri kabul buyuran
            Kâbil! Ey Zâtında her türlü kemâlâtı câmi’ ve kullarına fazl u ihsanları çok olan Fâzıl!
            Ey icraatıyla her an ayrı bir şe’nde bulunan, bütün fiillerin yegâne yaratıcısı Fâil! Ey
            yarattıklarının bütün ihtiyaçlarına kefîl olan Kâfil! Ey her şeyi yerli yerinde,
            başdöndüren bir sanatla yaratan Câil! Ey Zât, isim, sıfât ve fiillerinde kâmil ü
            mükemmel olan Kâmil! Ey mevcûdâtı yoktan var eden Fâtır! Ey kullarından, kendi
            menfaatleri için salih ameller işlemelerini isteyen Tâlib! Ey marifet ehli kullarının
            Kendisinden yine sadece Kendisini istedikleri biricik Matlûb!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            81. Ey lütf u ihsanlarıyla kullarını nimetlendiren! Ey cömertçe ikramlarda bulunan! Ey
            sınırsız lütuflarıyla her zaman keremini gösteren! Ey sonsuz kudretiyle sonsuz izzetin
            sahibi olan! Ey her şeyi yerli yerinde, bir hikmet ile takdîr buyuran! Ey bütün kâinâtı
            hikmet ile tedbîr ve terbiye eden ve hükümlerini hikmet ile icra buyuran! Ey tedbîr ve
            terbiyesi sonsuz bir ilme dayanan! Ey kullarını cezalandırmayıp hilmiyle affeden! Ey
            yüceliğiyle beraber her nesne ve her kimseye kendisinden daha yakın olan! Ey
            yakınlığıyla beraber kadri yüce, şanı yüksek ve müteâl bulunan!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            82. Ey dilediğini dilediği gibi yaratan! Ey bir şeyi nasıl isterse, hikmetine uygun, öyle
            yapan! Ey dilediği kullarını dosdoğru yola ileten! Ey ısrar edenleri dalâletleriyle baş
            başa bırakan! Ey dilediği kullarını affedip yarlığayan! Ey müstahak olanlara azabıyla
            muamele eden! Ey nedametle kapısına gelen kullarının tevbelerini kabul eden! Ey anne
            rahmindeki yavrulara dilediği gibi sûret veren! Ey dilediği mahlûkatını fazladan
            nimetlerle donatan! Ey bazı kullarını seçip hususî rahmetine mazhar kılan!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            83. Ey vasıfları yüce olan; yarattıklarına benzemekten, eş ve evlat edinmek gibi
            hususlardan berî olan! Ey hâkimiyetinde hiçbir şeyi Kendisine ortak kabul etmeyen! Ey
            her şey için bir ölçü ve her iş için bir vâde takdîr eden! Ey Kendisi gibi rahmeti de
            ezelî olan! Ey melekleri elçi olarak tayin buyuran! Ey semada burçlar ve yıldız kümeleri
            yaratan! Ey arzı yerleşime elverişli kılan! Ey insanı bir damla sudan var eden! Ey her
            şeyi tek tek kaydedip muhafaza eden! Ey her şeyi ilim, kudret ve ilahî ahkâmı ile ihata
            eden!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            84. Allahım! Senden şu birbirinden güzel isimlerinin hakkı için diliyor ve
            dileniyorum: Ey zâtında ve sıfatlarında şerîkten, eşi ve benzeri olmaktan münezzeh olan
            yegâne Zât, Ferd! Ey bir ve tek olan, misli ve niddi bulunmayan Vitr! Ey ikincisi
            olmayan tek, Ehad! Ey herkesin muhtaç olduğu müstağni, Samed! Ey mutlak fazl ve şeref
            sahibi Emced! Ey eşi, benzeri olmayan yegâne gâlip ve Eazz! Ey nefislerde ürperti ve
            haşyet hâsıl eden Ecell! Ey varlığı kendinden ve değişmeyen bir zât olan Ehakk! Ey
            durumuna göre herkese iyilikte bulunan Eberr! Ey varlığının sonu olmayan Ebed!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            85. Ey ehl-i irfan olan âriflerin çok iyi bilip tanıdığı Ma’rûf! Ey kullarının en büyük
            payeyi Kendisine ibadet ü tâatta buldukları biricik Ma’bûd! Ey şükredenlerin şükürleri
            sadece Kendisine râcî olan Meşkûr! Ey bütün varlık Yüce Zâtını zikreden ve zikri
            ruhlara itmi’nan veren gönüller sultanı Mezkûr! Ey herkesin hamd ü senasının biricik
            mercii Mahmûd! Ey yalnız Kendisini talep eden hak yolcularının kalblerine varlığını
            her zaman duyuran Mevcûd! Ey Kendisinin biricik tasarruf sahibi olduğunu kavlî, fiilî
            ve hâlî ikrarlarıyla dile getiren ehl-i tevhîdin, vasıflarıyla pek iyi bilip tanıdığı Mevsûf!
            Ey bütün benlikleriyle Kendisine yönelip başka arzulardan sıyrılabilmiş muhabbet
            erlerinin kalblerindeki yegâne Mahbûb! Ey iradelerini Hakk’ın muradına bağlamayı
            başarabilmiş bahtiyar kulların tek istekleri olan Merğûb! Ey kendilerini Rabbilerine
            teslim etmiş yüce kâmetlerin iştiyak ve hırsla Yüce Zâtına teveccüh ettikleri biricik
            Maksûd!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            86. Ey varlık bütünüyle Kendine ait olan, mülkünden başka bir mülk bulunmayan! Ey
            kulları, Yüce Zâtı’nı hakkıyla sena etmekten aciz olup güç yetiremeyen! Ey mahlûkatının
            tâkati, celâl ve azametini vasfetmeye yetmeyen! Ey gözler, güzellik ve kemâlini idrake
            muktedir olamayan! Ey akıl ve anlayışlar, ulvî sıfatlarına ulaşamayan, onları hakkıyla
            tarif edemeyen! Ey fikirler, nihayetsiz kibriya ve büyüklüğünü bihakkın kavrayamayan!
            Ey insanlar, birbirinden güzel isim ve sıfatlarının güzelliğini tastamam idrak ve tarif
            edemeyen! Ey hiçbir güç ve kuvvet, hükmünü geri çeviremeyen ve değiştiremeyen! Ey
            her bir şeyde varlık ve birliğinin apaçık delilleri görünen!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            87. Ey mehâfet ve mehâbetinden dolayı gözyaşı döken kullarını çok seven ve onlarca
            çok sevilen! Ey her şeyi sonsuz kudretine havale eden mütevekkil kullarının biricik
            dayanağı olan! Ey dalâlet içerisinde ve idlâl yolunda olan kullarını dilerse hidayete
            erdiren! Ey gönülden inanan kullarının yüce dostu olan! Ey Kendisini bütün esmâ-i
            hüsnâsıyla, bütün sıfât-ı kudsiyesiyle yâd eden zâkirlerin enîsi olan ve onların ruhlarına
            üns esintileri salan! Ey sonsuz güç ve kudreti, hiçbir güç ve kudretle mukayese
            edilemeyen! Ey görmesi bütün görmelerin üstünde olan ve her şeyi Yüce Zâtına mahsus
            bir basarla gören! Ey olmuş-olacak, cüz’î-küllî her şeyi sadece Kendisi bilen! Ey
            mahzun ve mükedder kullarının yegâne melce’ ve sığınağı olan! Ey nusret ve yardımı
            başka hiçbir yardıma ihtiyaç bırakmayacak kadar büyük olan!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            88. Allahım! Şu güzellerden güzel isimlerin hatırı için Senden diliyor ve dileniyorum:
            Ey sonsuz hazinelerindeki nimetleri bol bol ikram eden Mükrim! Ey ululuk ve azametini
            isim, sıfat ve fiilleriyle gösteren Muazzım! Ey her bir varlığa ihtiyacı olan nimeti,
            ihtiyacı olan vakitte yetiştiren Müna’im! Ey hikmeti muktezasınca, dilediğine dilediğini
            veren Mu’tî! Ey zenginlik bahşeden ve gönülleri zengin kılan Muğnî! Ey her şeyi ilk
            yaratan Mübdi’! Ey kullarını razı ve hoşnut eden Murdî! Ey kullarını her türlü bela ve
            musibetlerden kurtarıp sahil-i selâmete çıkaran Müncî! Ey her icraatını en güzel, en
            mükemmel şekilde gerçekleştiren ve kullarına sayısız ihsanlarda bulunan Muhsin!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            89. Ey her şeye yeten! Ey her şeyin üzerinde kâim olan! Ey hiçbir şey Kendisine
            benzemeyen! Ey hiçbir şey mülkünü artırmayan! Ey hiçbir şey hazinelerinden bir şey
            eksiltmeyen! Ey hiçbir şey Kendisine gizli kalmayan! Ey hiçbir şey, Yüce Zâtının misli
            ve benzeri olmayan! Ey her şeyin anahtarları yed-i kudretinde bulunan! Ey rahmeti bütün
            her şeyi kuşatan! Ey her şey fenâ bulup gittikten sonra Kendisi Bâkî kalan!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            90. Ey gaybı yalnız Yüce Zâtı bilen! Ey bütün kötülükleri sadece Kendisi
            uzaklaştırabilen! Ey her işi sevk u idareye sadece Kendisinin gücü yeten! Ey günahları
            yalnız Kendisi bağışlayabilen! Ey kalbleri yalnız Kendisi evirip çeviren! Ey yaratma
            fiili sadece Kendisine mahsus olan! Ey nimetleri yalnız Kendisi ihsan eden ve tamama
            erdiren! Ey semadan yağmuru sadece Kendisi indiren! Ey ölüleri diriltmeye bir tek
            Kendisi muktedir olan! Ey hakikatte insanları sadece Yüce Zâtı iğna edip zenginleştiren!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            91. Allahım! Senden şu güzellerden güzel isimlerinin hakkı için de diliyor ve
            dileniyorum: Ey kullarının üzerindeki bela ve musibetleri kaldıran Kâşif! Ey mükedder
            ve mahzun kullarına fereç ve mahreçler lutfeden Fâric! Ey mahlûkatına rızık ve rahmet
            kapılarını açan Fâtih! Ey dilediklerini yardım ve nusretiyle destekleyen Nâsır! Ey
            kullarının ihtiyaçlarını gidermeye ve onlara gelebilecek zararları uzaklaştırmaya kefîl
            olan Dâmin! Ey “ol!” emriyle kâinatta mutlak tasarruf sahibi olan ve kullarına, inanıp
            salih ameller işlemelerini emreden Âmir! Ey kullarını inkâr ve isyandan nehyeden Nâhî!
            Ey rahmet ve affı umulan ve teveccühlerine muntazır olunan Recâ! Ey kerem, lütuf ve
            ihsan sadece Kendinden beklenen Mürtecâ! Ey reca duygusunu kullarının gönlüne
            armağan eden ve onların hüsn-ü zanla, rahmetinin engin tecellîlerini bekledikleri
            Azîmü’r-Recâ!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            92. Ey zayıfların yardımcısı! Ey ihsanları, fakirlerin hazinesi! Ey gariplerin sahibi! Ey
            dostları olan müminlerin yardımcısı! Ey düşmanlığı meslek hâline getirenleri kahreden!
            Ey semayı yükselten! Ey belaları uzaklaştıran! Ey velî kullarına enîs ü celîs olan! Ey
            işlerini takva yörüngeli götüren müttakî kullarını seven ve onlarca çok sevilen! Ey
            bütün zenginliklerin yegâne kaynağı ve gönül zenginliğine ulaşmış bahtiyarların biricik
            İlahı!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            93. Ey her şeyden evvel ve her şeyden âhir! Ey her şeyin ilahı ve cemâl sahibi
            sanatkârı! Ey her şeyi yaratan ve rızık veren! Ey her bir şeyi yoktan ve emsalsiz şekilde
            varlık sahasına çıkaran ve onun sahibi olan! Ey bütün kâinatta can alan, ruhları sıkan,
            erzâkı kısan ve genişletilecekleri genişleten, ruhlara inşirah veren, her şeyi
            bereketlendiren! Ey her şeyi ilk yaratan ve hayattan sonra ölümü, ölümden sonra da
            hayatı geri veren! Ey her şeyi sebepleriyle beraber yaratan ve sonsuz hikmetine göre her
            birine uygun ölçüler takdîr eden! Ey her şeyi terbiye edip yetiştiren ve her şeyin tedbîr
            ve idaresini yed-i kudretinde tutan! Ey dilediğini dilediği gibi evirip çeviren ve hâlden
            hâle sokarak değişik tecellilerini sergileyen! Ey her şeye hayat veren ve dilediği zaman
            verdiği hayatı geri alan!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            94. Ey yalnız Yüce Zâtı, kullarını teşrîf, tekrîm, lütuf, ihsan, üns ve rahmet
            esintileriyle anan ve kulları tarafından sadece Kendisi zikir fikir ve ibadetle anılan! Ey
            kulları, lisan, kalb ve âzâlarıyla yalnız Kendisine karşı şükürle gerilen, bütün nimetlerin
            kaynağı sadece Kendisi olan ve şükredenlere nimetlerini artırarak mukabelede bulunan!
            Ey hamdedenlerin mükâfatlarını en güzel şekilde veren ve şan u şerefiyle herkesin hamd
            ü senasının biricik mercii olan, ezelden ebede bütün hamdler Kendisine râcî bulunan!
            Ey sadece Yüce Zâtı her şeyi ra’ye’l-ayn bilip gören ve varlığının delilleri her yanda en
            açık şekilde müşahede edilen! Ey kullarını dünya ve âhiretin güzelliklerine davet eden
            ve kullarının yüce dergâhına yönelttiği çağrı ve yakarışlara en güzel şekilde mukabelede
            bulunan! Ey mahlûkatının lisan-ı hâl ve kâl ile yaptıkları dualara yalnız Kendisi icabet
            eden ve her buyruğuna icabet edilmeye yalnız Yüce Zâtı layık olan! Ey hayatlarını üns
            billah ufkunda sürdürenlere katiyen yalnızlık yaşatmayan ve maiyyetine erenleri
            ünsünün başdöndürücü güzellikleriyle sarıp sarmalayan! Ey sohbet ve dostluğu, huzur
            ve maiyyeti, samimi gönüllere aşkın vâridat ve huzur bahşeden! Ey sadece Kendisine
            teveccüh ve Kendisini talep bizzat bir anlam ifade eden biricik Maksûd ve hakîkî
            Matlûb! Ey sevgisi her şeyin başı, bütün sevgilerin en saf, en duru kaynağı ve Yüce Zâtı
            bizzat sevilmeye layık olan yegâne Mahbûb!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            95. Ey Kendisine dua ile iç döken kullarına icabet eden Mücîb! Ey ömrünü kulluk
            çizgisinde sürdürenleri Zâtına mahsus muhabbetle seven Habîb! Ey evvelen ve bizzat
            Kendisini sevenlere kurbiyetini hissettiren Garîb! Ey Hakkın muradını esas kabul edip,
            onu takip eden ve yalnız onu arayan kullarını çok iyi bilen ve onlara farklı muamele
            eden Alîm! Ey kalbleriyle, Yüce Zâtının cömertliği etrafında pervaz edip O’na sığınma
            yollarını araştıran ve O’nun ihsanlarını uman kullarına hep keremiyle karşılık veren
            Kerîm! Ey sürçüp isyan işleyen ve isyanında ısrar etmeyen kullarını hemen
            cezalandırmayıp onlara düşünme mühleti veren Halîm! Ey hilm ile muamelesinde
            sonsuz hikmeti bulunan Hakîm! Ey hüküm ve hâkimiyetinde büyüklük ve ululuğu
            müşahede edilen Azîm! Ey azametiyle beraber kullarına çok merhametle muamelede
            bulunan Rahîm! Ey iyilik ve ihsanları ezelî olan Kadîm!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            96. Allahım! Yüce huzurunda, Sana şu güzellerden güzel isimlerini zikrederek
            yalvarıyorum: Ey bütün sebepleri ve neticelerini yaratan Müsebbib! Ey davranışlarını
            tâat eksenli götüren müminleri yakınlığıyla sevindiren Mukarrib! Ey açık-kapalı her
            şeyi görüp kontrol eden, hepsini kayda geçiren Muakkib! Ey esmâ-i hüsnasının
            cilvelerini göstermek üzere değişik şeyleri hâlden hâle sokan Mukallib! Ey yarattığı her
            şeye, hikmeti muktezasınca bir ölçü ve bir program takdir eden Mukaddir! Ey bütün
            mevcûdâtı bir nizam ve intizam içerisinde tertibe koyan Mürettib! Ey kullarını dünya ve
            âhiretin güzelliklerine teşvik ve terğîb eden Murağğib! Ey insanlara hak ve bâtılı
            gösterip onları eğri yolun encamından sakındıran Müzekkir! Ey bütün mükevvenâtı
            yaratıp yed-i kudretinde tutan ve idare eden Mükevvin! Ey ululuk ve azamet, yücelerden
            yüce Zâtının lazımı olan Mütekebbir!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            97. Ey gizli ya da açık, hiçbir ses diğerine engel olmadan her sesi duyan ve itibara
            alan! Ey hiçbir iş başka bir işe mâni olmadan, hikmeti muktezasınca, dilediği işi,
            dilediği zaman, dilediği gibi yapan! Ey biri diğerlerine mâni olmadan, her bir
            mahlûkuna, ona uygun tarzda hitap eden! Ey her kulunun istek ve ihtiyaçlarını ayrı ayrı
            gözeten ve biri diğerine engel olmadan hepsine donanım, konum ve liyakatlerine göre
            cevap veren! Ey ısrarla el açıp dilenen kullarının ısrarı, yüce nezdinde asla bıkkınlığa
            sebebiyet vermeyen! Ey iman eden kullarının sadr u sinelerini İslâm’ın güzelliklerine
            açan! Ey tevazu ve huşû ile Kendisine teveccüh eden kullarının kalblerini, zikriyle hoş
            ve hoşnut eyleyen! Ey kalbleri, Kendisine karşı her zaman iştiyak ile coşan ve yanıp
            tutuşan kullarının kalblerini tarifler üstü teveccühleriyle dolduran! Ey iş ve
            davranışlarında sadece Kendisini dileyip iradesini Mutlak İrade’yle
            irtibatlandırabilenlerin murad ufku olan! Ey bütün âlemlerde Kendisine hiçbir şey gizli
            kalmayan, her şeyi gören, duyan ve bilen!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            98. Ey ezelî ilmi Kendinden başka her şeye sebkat eden! Ey söz ve vaadleri dosdoğru
            olan! Ey lütuf ve ihsanları âşikâr olup apaçık görünen! Ey emir ve hükmü galip olan! Ey
            kitabı sağlam ve şüphelerden uzak bulunan! Ey hükmü mutlaka yerini bulup gerçekleşen!
            Ey Kur’ân’ı pek yüce ve şerefli olan! Ey mülk ve hâkimiyeti ezelî ve kadîm olan! Ey
            fazl u ihsanları inkıtaya uğramadan devam eden! Ey Arş’ı pek yüce olan!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            99. Ey bütün mahlûkatın yegâne Rabbi! Ey rahmet ve bereket, fereç ve mahreç
            kapıları açan! Ey bütün sebepleri yaratan! Ey kullarının salih amellerine sevapla
            karşılık veren! Ey iyi, doğru ve güzeli ilham eden! Ey gökyüzünde rahmet yüklü bulutlar
            meydana getiren! Ey cezalandırması pek şiddetli ve çetin olan! Ey hesapları pek çabuk
            ve süratli gören! Ey her şeyin dönüşü neticede yalnız Kendisine olan! Ey dilediği
            günahları bağışlayan ve tevbeleri kabul buyuran!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            100. Allahım! Şu birbirinden güzel, güzellerden güzel isimlerin hürmetine Senden
            diliyor ve dileniyorum: Ey bizi sayısız nimetleriyle terbiye edip yetiştiren ve varlık
            gayemize yönlendiren Rabbimiz! Ey ibadetlerimizi sadece Kendisine yönelttiğimiz,
            ulûhiyet tahtının biricik sultanı İlahımız! Ey Seyyidimiz, Efendimiz! Ey yüce dost ve
            Mevlâmız! Ey yegâne yardımcımız! Ey koruyup kollayanımız! Ey sonsuz güç ve kudreti
            her şeyimize kâfi gelen Rabbimiz! Ey maddî-manevî nihayetsiz rızıklarıyla bizi
            besleyen Râzıkımız! Ey bize en doğru yolu gösteren delîlimiz, rehberimiz! Ey her
            ihtiyacımızı gideren rahmet kaynağımız!
            Sübhansın Allahım, bütün noksanlardan münezzehsin, yücesin. Senden başka ilah
            yoktur. Eman diliyoruz Senden, muhafaza buyur bizi Cehennem’den.
            Ey yegâne Rabbimiz olan Allahımız! Bizi Cehennem’den halâs eyle, bizi koru ve bize
            necat ver! Bize afiyet ihsan et, bizi affet ve ebrâr ile beraber ancak kudsîlerin gireceği
            mukaddes diyar olan Cennet’ine al; afv u fazlına sığınıyor ve bunu Senden diliyoruz ey
            Mücîr, ey Ğaffâr! Yine bu kerîm, şerîf isimlerin, celîl ve latîf sıfatların hürmetine
            Efendimiz Hazreti Muhammed’e, âl ve ashâbına, Muhammed’in (aleyhissalâtü vesselâm)
            sayısız hasenâtı adedince salât etmeni diliyoruz.
            Allah’ın adıyla ki, O benim her şeyime kâfidir. O’ndan başka bir ilah yoktur. Her şeye
            şahittir. O Allah’tır. Neyi nasıl dilerse o, öyle olur. O benim Rabbimdir. Şanı çok
            yücedir. Ulular Ulusu’dur O. Ben sadece O’na tevekkül ettim ve ederim. Onlara karşı
            Allah sana yeter. O Semî’ ve Alîm’dir, her şeyi işitir, her şeyi bilir.
            Ey Kendisinden başka bir ilah olmayan Allahım! Sübhansın, bütün kusurlardan
            berîsin. Emân diliyorum Senden, el-emân, el-emân! Seni layık olduğun şekilde senâ
            edebilmem mümkün değildir. Zira Sen Yüce Zâtını nasıl sena etmişsen öyle bir senaya
            layıksın. Ya Allah! Ya Hû! Ya Rahman! Ya Rahîm! Ya Ğafûr! Ya Şekûr! Ya ze’l-celâli
            ve’l-ikrâm! Ey Merhametliler Merhametlisi! Rahmetine sığınıyor, kullarına bildirdiğin
            yahut bildirmeyip nezdinde tuttuğun bütün güzel isimlerin, yüce sıfatların ve tastamam
            kelimelerin hakkı için beni, anne-babamı, Üstadım Saîd Nursî’yi, Risale-i Nur
            talebelerini, yaşayanı ve dünya hayatına veda etmiş olanıyla erkek ve kadın bütün
            müminleri, bütün Müslümanları bağışlamanı; mahlûkatından hiçbirinin merhametine
            muhtaç olmayacak şekilde sonsuz rahmetinle bize şefkat etmeni; ihtiyaçlarımızı
            gidermeni; dünyada ve âhirette taleplerimize icabette bulunmanı; dünyaya veda ederken
            hayatımızı saadet, şehadet, ikram ve müjde ile hitama erdirmeni; Hazreti Muhammed’i
            (sallallahu aleyhi ve sellem) layık ve müstahak olduğu şekilde mükâfatlandırmanı ve bizden
            hoşnut kılmanı; bizi ne nefsimize, ne de kullarından herhangi birisinin eline, göz açıp
            kapayıncaya kadar bile olsa terk etmemeni; her hâlimizi ıslah buyurmanı; uyku gibi
            avârızdan münezzeh olan görmenle bizi görüp gözetmeni; mütemâdî inayetinle
            desteklemeni; bizi ve üzerinde bu mübarek isimleri taşıyan kullarını cinn ü insin ve
            şeytanların şerrinden, arzın zelzelesinden, Senin haşyetinle dağların parçalanmasından,
            tâun ve veba gibi afetlerden, kem nazardan, vücuda gelen ağrılardan ve sâir bela ve
            musibetlerden korumanı; her türlü kötülük ve zarardan muhafaza etmeni; dünya ve
            ukbada selâmet, afiyet ve hayır ile rızıklandırmanı diliyoruz. Efendimiz Hazreti
            Muhammed’e, ehline ve ashâbına salât eyle.
            Hamd ü sena, şükr ü minnet, medh u tebcîl, Ma’bûd-u Mutlak Yüceler Yücesi
            Allah’ın hakkı ve O’na mahsustur.</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Ey dar zamanlarımda dayanağım, muzdarip hallerimde sığınağım olan Allahım! Uyku
            gibi ârizî hallerden münezzeh görüp gözetmenle beni de gözet. Yıkılıp yok olması söz
            konusu olmayan desteğinle beni de koruyup kolla. Hakkımdaki tasarruf sadece Sana
            aittir; bana rahmetinle muamele eyle.
            Allahım! Ümit kaynağım Sen iken, nasıl helake maruz kalırım ben? Büyük Sen, kadri
            yüce yine Sensin. Benim korkup çekindiğim şeylerin hepsinin dizginleri Senin yed-i
            kudretindedir. Ancak Senin kudretine dayanarak düşmanlık besleyenleri defedebilirim.
            Onların şerrinden Sana sığınıyorum Allahım!</turkce>
        <anlam></anlam>
        <adet>3</adet>
    </dua>


    <dua id="1">
        <baslik></baslik>
        <arapca></arapca>
        <turkce>Ey merhameti merhametlerin en üstünü olan Allahım! Rahmetine dehâlet ediyorum;
            beni bahtiyar olarak yaşat ve şehit olarak öldür!</turkce>
        <anlam></anlam>
        <adet>3</adet>
    </dua>


    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Ey Yüceler Yücesi Allahım! Senden emn ü iman, selâmet ü İslâm, rızk u gına ve
            arkada affedilmedik büyük-küçük hiçbir günah bırakmayan bir mağfiret dileniyorum.
            Allahım! Senden hidayet, takva, iffet ve göz tokluğu, gönül zenginliği dileniyorum.
            Ey nida edildiğinde en güzel şekilde icabet eden; huzurunda yalvarıp yakarıldığında
            en layık surette cevap veren; kullarının ibadetlerini asla zayi etmeyen ve onlara en güzel
            şekilde mukabelede bulunan; yalnız kaldığında dergâhına sığınmak ve dünyanın fâni
            yüzünü terk edip Kendisine yakın olmak isteyen kullarına en güzel celîs ü enîs olan; en
            güzel sıfatlarından biri kerem, en yüce esmâsından biri Kerîm olan Yüceler Yücesi! Ey
            keremi sonsuz Kerîm! Ne olur, bu çaresiz kulunu sıyanetine al ve muhafaza et!
            Allahım! Beni Cehennem ateşinden koru; hayırlı kullarının sohbetiyle rızıklandır ve
            yevm-i kıyamette ebrâr arasında haşreyle. Hiç şüphe yok ki, Sen bir Vâhid ü Kahhâr,
            bir Melik ü Cebbâr ve bir Azîz ü Ğaffâr’sın.
            Allahım! Senin hıfz u sıyanetine dehâlet ediyorum; beni sıyanet buyur. Himayene
            ilticada bulunuyorum; beni himaye et. Rahmetini diliyorum; bana rahmetinle muamele
            eyle. Yardımını talep ediyorum; yardımını üzerimden eksik etme. Kurtarmanı diliyorum;
            dünyada ve ukbada her türlü ceza ve azaptan beni âzâde eyle. Nusretine sığınıyorum;
            beni nusretinle destekle. Rızkına ihtiyacımı arz ediyorum; üzerimdeki rızkını itmam
            buyur. İrşad ve yol göstericiliğine sığınıyorum; beni irşad et ve bana en doğru yolu
            göster. Koruyup kollamanı diliyorum; beni kusur ve günahlardan koru. Hidayetin için
            yalvarıyorum; beni her yolun en doğrusuna hidayet buyur. Senin her şeyime kâfî
            geleceğini huzurunda ikrâr ediyorum; beni başkalarına muhtaç bırakma. Rahmetini
            gözlüyorum; beni rahmetine gark eyle. Tevbemi kabul buyuracağın ümidini taşıyorum;
            ne olur, tevbemi kabul buyur. Ve mağfiretini dileniyorum; bütün günahlarımı mağfiret
            edip yarlığa. Şüphesiz o günahları Senden başka bağışlayacak hiçbir kimse ve hiçbir
            merci yoktur.
            Ey ma’siyet Kendisine zarar veremeyen, kullarını bağışlama hazinelerinden bir şey
            eksik etmeyen Ulu Allahım! O Sana zarar vermeyen ma’siyeti benden de affet ve
            hazinelerinden bir şey eksiltmeyen o mağfireti bana da lutfeyle. Sen mevhibe ve rahmeti
            bol Vehhâb ü Rahîm’sin. Efendimiz Hazreti Muhammed’e (aleyhissalâtü vesselâm) ve âline
            kıyamet gününe kadar çokça salât ve selâm eyle. Kimden kime olursa olsun, bütün hamd
            ve senalar sadece Sana râcîdir Allahım!</turkce>
        <anlam></anlam>
        <adet>3</adet>
    </dua>


    <dua id="1">
        <baslik></baslik>
        <arapca></arapca>
        <turkce>1. Afet ve Hastalıklardan Korunmak İçin
            Rahman ve Rahîm Allah’ın adıyla
            Kendini zikredenleri unutmayan ve yakarışlarla dergâhının kapısının tokmağına ısrarla
            dokunan kullarına haybet yaşatmayan Allah’a her türlü hamd ü sena ile hamd olsun.
            Hamd olsun, tevekkül sahibi kullarının bütün ihtiyaçlarını karşılayan Mevlâya. Hamd ü
            senalar olsun, tevekkülde zirveleşip sika mertebesine ulaşan kullarına başka kapılar
            aratmayan Rabb-i Ecell ü A’lâ’ya. Hamd olsun, ihsana ihsan, sabra necat, seyyiâta da
            afv ve ğufran ile mukabelede bulunan Ulular Ulusu’na. Hamd olsun, zararlarımızı telafi
            eden, gam ve hüznümüzü gideren ve belaları üzerimizden defeden Yüce Mevlâmız’a.
            Ve hamd olsun “Her türlü hamd O Allah’a mahsustur ki, asla evlat edinmemiştir.
            Hâkimiyetinde hiçbir ortağı yoktur. Acze düşüp de bir desteğe muhtaç olmamıştır de,
            ve tekbir getirerek O’nun büyüklüğünü ilan et!” buyurarak Yüce Zâtını tekbirlerle
            yadetmemizi emreden Allah’a. Büyük Allah’tır. Bütün hamd ü senalar O’na mahsus ve
            O’nun hakkıdır. Sabah-akşam tesbihlerle anılmaya layık yegâne Zât O’dur. Gerçek güç
            ve kuvvet de Yüceler Yücesi Allah’a aittir. İşte sadece şanı yüce O Allah’a inandım
            ben. Ne kadar put ve tâğut varsa hepsini inkâr ettim. Ve kopmayan ipe (Kur’ân’a)
            sarıldım. Allah her şeyi işitir, bilir. “Eşhedü en lâ ilâhe illallah ve eşhedü enne
            Muhammeden Resûlullah” kalesine sığındım. Varlığımı Rabbim Allah’a emanet ettim.
            Uzuvlarıma gelebilecek zararlardan Vâhid ü Kahhâr Allah’a sığındım. Kem gözle
            bakanlara bin(ler) “Lâ havle velâ kuvvete illâ billahilaliyyilazîm” ile mukabelede
            bulundum. “Onlar öyle kimselerdir ki halk kendilerine: ‘Düşmanlarınız olan insanlar
            size karşı ordu hazırladılar, aman onlardan kendinizi koruyun!’ dediklerinde, bu
            tehdit onların imanlarını artırmış ve ‘Hasbünallah ve ni’me’l-vekil/Allah bize yeter.
            O ne güzel vekildir!” demişlerdir. Sonra da kendilerine hiçbir fenalık dokunmadan,
            Allah’tan bir âfiyet, selâmet ve lütuf ile geri döndüler ve Allah’ın rızasına uydular.
            Allah çok büyük lütuf ve inayet sahibidir.” Rabbime çokça sığındım ve her dem ta’zim
            ile anmaya çalışarak O’na tevekkül ettim. “Kim Allah’a tevekkül ederse, Allah ona
            sıkıntıdan çıkış kapıları açar. Onu hiç ummadığı yerlerden rızıklandırır. Allah’a
            dayanıp güvenene Allah kâfidir. Allah buyruğunu elbette yerine getirir. Gerçekten
            Allah her şey için bir ölçü, her iş için bir vâde belirlemiştir.” “Allah Teâlâ: ‘Kesin
            sesinizi, sakın bir daha Bana bir şey söylemeye kalkışmayın!’ buyurur.” “İşledikleri
            zulüm yüzünden tehdit olundukları azap hükmü onlar hakkında gerçekleşti, onların artık
            konuşacak halleri kalmadı.” “Rabbiniz o Allah’tır ki, gökleri ve yeri altı günde
            yarattı. Sonra da Arş’a istiva buyurdu. O Allah ki geceyi, durmadan onu kovalayan
            gündüze bürür. Güneş, Ay ve bütün yıldızlar hep O’nun buyruğu ile hareket ederler.
            İyi bilesiniz ki yaratmak da, emretmek yetkisi de O’na mahsustur. Evet, o
            Rabbül’âlemîn olan Allah ne yücedir! Rabbinize için için yalvararak, başka
            nazarlardan uzak, gizlice dua edin. Gerçekten O, haddi aşanları hiç sevmez.
            Düzeltilmiş olan ülkeyi ifsat etmeyin. Hem endişe, hem de ümit ile O’na yalvarın.
            Muhakkak ki Allah’ın rahmeti iyi kimselere yakındır.” Bu duayı taşıyan yahut
            okuyanla beraber, gece yahut gündüz meydana gelebilecek şerlerden ve yere giren ve
            oradan çıkan, gökten inen ve oraya yükselen ne varsa hepsinin şerrinden Vâhid ü
            Kahhâr olan Allah’a sığınıyorum. “Şu zalimler güruhunun elinden beni halâs eyle ya
            Rabbî!” “Ya Rabbî! Şeytanların vesveselerinden, onların yanıma sokulmalarından
            Sana sığınırım!” “Onlar iplerini ve değneklerini atınca Mûsa (aleyhisselâm) şöyle dedi:
            Yaptığınız şey, sihirdir. Allah onu boşa çıkaracaktır. Çünkü Allah bozguncuların işini
            düzeltmez.” Umduklarımıza erdirecek, endişe ettiklerimizden koruyacak güç ve kuvvet
            sadece Allah’a aittir.
            2. Nazardan Korunmak ve Şeytanı Uzaklaştırmak İçin
            Rahman ve Rahîm Allah’ın adıyla
            Bu duayı taşıyan ve okuyanlarla beraber Cenab-ı Allah’a sığınıyorum. “Allah’tan
            başka ilah yoktur. Hayy’dır, Kayyûm’dur. Kendisini ne bir uyuklama, ne de uyku
            tutar. Göklerde ve yerde ne varsa O’nundur. İzni olmadan huzurunda şefaat etmek
            kimin haddine? Yarattığı mahlûkların önünde ardında ne var, hepsini bilir.
            Mahlûklar ise O’nun dilediğinden başka, ilminden hiçbir şey kavrayamazlar. O’nun
            kürsîsi gökleri ve yeri kaplamıştır. Gökleri ve yeri koruyup gözetmek O’na ağır
            gelmez, O öyle ulu, öyle büyüktür.” Bu duayı taşıyanla beraber, “Yarattığı şeylerin
            şerrinden, karanlığı çöktüğü zaman gecenin şerrinden, düğümlere üfleyip büyü yapan
            büyücü kadınların şerrinden ve haset ettiği zaman hasetçinin şerrinden”, “Ne
            doğuran ne de doğurulan, ne de herhangi bir şey Kendisine denk olan” Ehad, Ferd ve
            Samed Rabbime sığınıyorum. Onların hepsinden aynı şekilde “Sabahın Rabbine”
            sığınıyorum. Yine, “İnsanlara vesvese veren insî ve cinnî şeytanların şerrinden,
            insanların Rabbine, yegâne Melikine ve İlahına”, Mâlikü’l-Mülk olan Allah’a
            sığınıyorum.
            Allahım! “Sen mülkü dilediğine verir, dilediğinden de çeker alırsın. Dilediğini azîz,
            dilediğini zelîl kılarsın. Her türlü hayır yalnız Senin elindedir. Sen elbette her şeye
            kâdirsin.” “Göklerin ve yerin hazinelerinin anahtarları O’nun nezdindedir.
            Dilediğinin nasibini bollaştırır, dilediğinin de daraltır. Çünkü O, her şeyi bildiği gibi
            her duruma en uygun olanı da bilir.”
            Bu duayı taşıyan ve okuyanlarla beraber yerin üzerine düşmesin diye göğü tutan,
            idraklerin ihata edemeyeceği Ululardan Ulu Allah’a, ne bir iyinin ne de bir kötünün
            aşamayacağı birbirinden güzel isimlerine, Ümmü’l-Kitap’a, Seb’u-l-Mesânî’ye,
            Kur’ân-ı Azîm’e, İsm-i A’zam’a, Allah’ın tastamam kelimât-ı tayyibesine, nur-u vechine
            ve izz ü celâline sığınıyorum.
            “Yemin ederim o saf saf dizilenlere, sevk u idare edip men edenlere, kitap
            okuyanlara ki, sizin İlahınız bir tek İlahtır. Biz dünyaya en yakın semayı yıldızlarla
            süsledik. Ve orayı her türlü şeytandan koruduk. Onlar Mele-i Âla’ya yükselip
            dinleyemezler ve her taraftan bombardımana tutulurlar. Dinlemeye kalksalar
            kovulup atılırlar. Hem onlar için devamlı bir azap vardır. Ne var ki içlerinden birisi
            bir söz kırıntısı kapmayı başarırsa, derhal yakıcı ve delici bir ışın onu kovalar.”
            İbrahim’i Halîlullah, Mûsa’yı Kelîmullah, İsa’yı Neciyyullah ve Muhammed’i( alâ
            nebiyyina ve aleyhimüsselâm) Habîbullah edinen Rabbime sığınır, binler defa, “Gerçek güç
            ve kuvvet sadece Aliyyü’l-Azîm Allah’ındır ve sadece Allah’tandır.” derim. Efendimiz
            Hazreti Muhammed’e, tertemiz ehl-i beytine ve insanlık âleminin gözde nesli olan
            ashâb-ı kirâmına salât ve selâm olsun.
            3. Büyücü, Şeytan, Zâlim ve Cinlerin Şerlerinden Korumak İçin
            Rahman ve Rahîm Allah’ın adıyla
            Bu duayı taşıyan ve okuyanlarla beraber azgın, cebbar, inatçı şeytanların ve güçlü
            cinlerin, ön ayaklarını yayarak oturan pençelilerin, karaları ya da denizleri, tepeleri
            veya ormanların içlerini mesken edinmiş kadın-erkek sihirbazların, yataklara ve
            beşiklere düşkün olan zararlı mahlûkatın, ahdini bozan insanların, cesetlere taarruz
            edenlerin, kulak ve göz hırsızlığı yapanların ve Allah’ın Nâm-ı Celîli zikredildiğinde
            (gayzlarından) ateşin içine atılan demir ve kurşunun erimesi gibi eriyenlerin şerrinden,
            “Yüksek semaları ve yeri yaratan, Arş’a istiva buyuran, göklerde, yerde, ikisi
            arasında ve yerin altında ne varsa hepsinin yegâne sahibi, açığı da gizliyi de,
            gizlinin gizlisini de bilen, Kendisinden başka bir ilah asla söz konusu olmayan ve
            güzellerden güzel isimler Zâtına ait olan” Allah’a sığınıyorum. Bu duayı taşıyan ve
            okuyanlarla beraber, Hazreti Dâvud’a dağları, Hazreti Süleyman’a rüzgâr, cin ve
            insanları musahhar kılan Hannân ve Mennân Rabbim’e sığınıyorum. “Mektup
            Süleyman’dandır (aleyhisselâm) ve ‘Rahman, Rahîm Allah’ın adıyla’ diye başlayıp,
            ‘Bana karşı kibirlenmeyin, itaat ve teslimiyet göstererek yanıma gelin.’ diye devam
            etmektedir.” “Allah, ‘Ben ve elçilerim elbette galip geliriz.’ diye hükmetmiştir.
            Şüphesiz ki Allah çok kuvvetlidir, mutlak galiptir.” “Allah’a dayanıp güvenene Allah
            kâfidir. Allah buyruğunu elbette yerine getirir. Gerçekten Allah her şey için bir ölçü,
            her iş için bir vâde belirlemiştir.” “Allah, ilmi ve kudretiyle onları arkalarından
            kuşatır. Hayır, hayır! Kur’ân onların iddia ettikleri beşer sözü değildir. O, Levh-i
            Mahfuz’da olan pek şerefli bir kitaptır.”
            Ben de Allah’a tevekkül ettim ve sırtımı O’nun kudretine dayadım.
            “Ey kavmimiz! Allah yoluna davet eden bu elçinin çağrısını kabul ve ona iman edin
            ki, Allah da sizin günahlarınızı affetsin ve gayet acı bir azaptan sizi kurtarsın.”
            “Yerin üstünde olan herkes fânidir. Ancak senin azamet ve kerem sahibi Rabbinin
            Zâtı bâkî kalır.” “Zekeriyya’yı da (aleyhisselâm) an. Hani o: ‘Ya Rabbî, beni evlatsız,
            tek başıma bırakma ki (lutfedeceğin evladım) bana vâris olsun. Bununla beraber iyi
            biliyorum ki, herkes fânidir, herkesten sonra bâkî kalan, bütün vârislerin en iyisi
            olan Sensin Sen!’ diye dua ediyordu. Onun da duasını kabul buyurduk. Ona Yahya’yı
            armağan ettik. Bunun için de eşini çocuk doğurmaya elverişli hâle getirdik. Doğrusu
            onlar hayırlı işlere koşuşur, iyilikte yarışır, hem ümit, hem endişe içinde Bize
            yakarırlardı. Gerçekten Bize derin bir saygı gösterirlerdi.”
            Azamet sahibi Allah’a iman ettim. Yarattıklarının şerrinden bin “Lâ havle velâ
            kuvvete illa billahilazîm” ile Allah’ın sapasağlam dinine ve tastamam kelimelerine
            sığındım.
            Allahım! Efendimiz Hazreti Muhammed’e, tertemiz ehl-i beytine, yakınlarına, ashâb-ı
            kirâmına kıyamete kadar çokça salât ve selâm eyle ve onların yüzü suyu hürmetine
            bizim dualarımızı kabul buyur!
            4. Düşman, Musibet ve Tuzak Gibi Kötülüklere Karşı
            Rahman ve Rahîm Allah’ın adıyla
            Kendisinden başka bir ilah olmayan, gayb ve şehadet âlemlerini bilen, dağa tecelli
            buyurup onu un ufak ettiğinde elçisi Mûsa’nın (aleyhisselâm) bayıldığı, Yüceler Yücesi
            Rabbim! Bu duayı taşıyan ve okuyanlarla beraber kadın-erkek bütün sihirbaz, cin ve
            gulyabanîlerin, İblis, ordusu, taraftarları ve tâbilerinin, zalimlerin, kötülük maksadıyla
            sihir öğrenenlerin ve perçemi Senin yed-i kudretinde bulunan bütün yaratıkların
            şerrinden Sana sığınıyorum. Rabbim elbette Senin her icraatın hem güzel hem de
            âdildir; dosdoğrudur.
            Şeytanların ve dostlarının dürtmelerinden, kışkırtmalarından, aldatmalarından,
            rüzgârlarından; yürüyenlerinden yahut binek kullananlarından; toplu ya da tek hareket
            edenlerinden; yine onlar içinde havayı, düz arazileri veya dağları mesken tutanların,
            karaların ya da denizlerin dehlizlerinde yaşayanların, ateşe veya suya tapanların,
            sokaklarda gezinenlerin yahut vahşi ve yırtıcı hayvanlara eşlik edenlerin, tepelerde,
            ormanların derinliklerinde, harabelerde ya da yerleşim yerlerinde hayat sürdürenlerin
            ve insanların kalblerine vesvese verip onların günah işlemelerine sebep olanların
            şerlerinden Kebîr, Müteâl, sekiz meleğin, sağlam Arş’ın, zevâli olmayan Kürsî’nin
            Rabbi’ne; Arş’ın, güzellik ve azamet otağının üzerinde yazılı ismine; kendisiyle ölüleri
            dirilttiği ve dirilerin canını aldığı ismine; ism-i a’zama, esmâ-i hüsnâya ve yine
            kendileriyle enbiyaya (aleyhimüsselâm) ve hususiyle Hazreti Muhammed’e (aleyhissalât ü
            vesselâm) nimetler verdiği isimlerine ve Kebîr, Kerîm, Azîm Rabbim’in Cennet’i,
            Cehennem’i, gece ve gündüzü yarattığı isimlerine sığınıyorum.
            Bu duayı taşıyan ve okuyanlarla beraber kendileriyle yıldızların aydınlandığı, arzın
            istikrar kazandığı yüce isimlerine, Arş-ı A’zam’a, kullarının yüce emellerini
            gerçekleştiren ve onlara bolluk üstüne bolluk yaşatan Rabbime, esmâ-i hüsnaya, onların
            içinde duaların daha çabuk kabulüne vesile olanlara, kendisiyle, kullarından dua
            edenleri muhabbet ve rızasıyla karşıladığı yüce, gizli ve bereketli ismine ve Tevrat,
            İncil, Zebûr ve Kur’ân-ı Azîm’deki bütün isimlerine sığınıyorum.
            Yüce Rabbim! Ne olur, bu dua ile kapının tokmağına dokunanları inatçı zalimlerin ve
            zarar verebilecek cinlerin, ayakta olanlarının ya da oturanlarının, uyuyanlarının veya
            uyanık olanlarının gizli ve açık şerlerinden muhafaza buyur. Sonsuz “Lâ havle velâ
            kuvvete illa billahilaliyyilazîm” ile huzuruna geliyor, hamd ü senalarımızı arz ediyor ve
            dualarımızı kabul buyurmanı diliyoruz. Yakarışlarımıza icabet buyur, Rabbimiz!
            5. Gece-Gündüz Ansızın Gelebilecek Belalar ve Habîs Ruhlara Karşı
            Rahman ve Rahîm Allah’ın adıyla
            Bu duayı taşıyan ve okuyanlarla beraber arzın, hükmüyle ayakta durduğu, yıldızların,
            emriyle kaydığı ve dağların, izniyle yürüdüğü Allah’a sığınıyorum. “Göklerde ve
            yerdekiler, hatta Güneş, Ay, yıldızlar, dağlar, ağaçlar, bütün canlılar ve insanların
            birçoğu Allah’a secde ediyorlar. İnsanların çoğu hakkında ise azap hükmü
            kesinleşmiştir. Allah’ın zelîl kıldığını azîz edecek kuvvet yoktur. Şüphesiz ki Allah ne
            dilerse onu yapar.” ve “Allah dilediği şekilde hükmeder.” Bu duayı taşıyanla beraber,
            yaratılıp yeryüzüne saçılanların, gece ya da gündüz ortaya çıkanların ve perçemleri
            Yüce Allah’ın yed-i kudretinde olan bütün canlıların şerrinden Rabbim’e sığınıyorum.
            “Şüphesiz ki Rabbimin her icraatı doğru ve güzeldir.” “Sen Kur’ân okuduğun zaman,
            Seninle âhirete inanmayanlar arasına bir perde çekeriz. Kalblerinin üzerine O’nu iyi
            anlamalarına mâni kılıflar geçirir, kulaklarına da ağırlıklar koyarız. Sen Kur’ân’da
            Rabbini tek olarak andığın zaman, onlar nefretle arkalarını dönüp giderler.” Hakk’ın
            sem’, basar ve kuvvetine sığınırım da, düşmanlık besleyenler bir anda, kulaksız, gözsüz
            ve kuvvetsiz kalıverirler. Enbiya ve evliyanın da dehâlet ettiği risalet iklimine dehalet
            ederim de, zorba firavunlar bana bir kötülük yapamazlar. Cebraîl’i sağımda, Mikaîl’i
            solumda, Azraîl’i arkamda ve Efendimiz Muhammed’i (alâ nebiyyina ve aleyhimüsselâm) da
            önümde kabul ettim ve zalimlerin yapacağı kötülüklerden, her hâlime muttali olan
            Rabbime sığındım. “Allah’a dayanıp güvenene Allah kâfidir. Allah buyruğunu elbette
            yerine getirir. Gerçekten Allah her şey için bir ölçü, her iş için bir vâde
            belirlemiştir.” “Onlar yardımımıza mazhar olacaklar ve Bizim ordumuz mutlaka
            galip gelecektir.” “Allah’tan başka ilah olmadığına şahit bizzat Allah’tır. Bütün
            melekler, hak ve adaletten ayrılmayan ehl-i ilim de bu gerçeğe, Azîz ve Hakîm
            (mutlak galip, tam hüküm ve hikmet sahibi) Allah’tan başka ilah olmadığına
            şahittirler. Allah katında hak din İslâmdır.” “De ki: Bana vahyolundu ki, bir cin
            cemaati Kur’ân’ı dinledikten sonra şöyle dediler: “Biz gerçekten, doğru yolu
            gösteren harikulade bir Kur’ân dinledik. Bundan böyle Rabbimiz’e asla bir ortak
            tanımayacağız.” Hiçbir şey ve hiçbir kimse Allah’a galip gelemez ve onun kudretinden
            kaçamaz. O Semî’ ve Basîr’dir. “Muhakkkak ki Allah, takva dairesinde hareket
            edenler ve ihsan sahipleriyle her zaman beraberdir.” Gerçek güç ve kuvvet O’nundur
            ve O’ndandır. Âlemlerin Rabbi Allah’a hamd ve sena, Efendimiz Hazreti Muhammed’e,
            tertemiz aile fertlerine ve insanlık âleminin seçkin nesli olan ashâb-ı kirâmına da salât ü
            selâm olsun. Âmîn!
            6. İnsan ve Cinlerden Gelebilecek Zararlara, Hastalık ve Gönül Darlığına Karşı
            Rahman ve Rahîm Allah’ın adıyla
            Bu duayı taşıyan ve okuyanlarla beraber, gece veya gündüz olabilecek, kalblerin
            duyacağı ya da gözlerin fark edeceği şerlerden, cinlerin ve insanların kötülüklerinden,
            Kendisinden başka ilah olmayan Cenab-ı Allah’a, ne bir iyinin ne de bir kötünün
            aşamayacağı tertemiz, bereket vesilesi, gizli ve sırlı kelimelerine, Ümmü’l-Kitap’a,
            Seb’u-l-Mesânîye, Kur’ân-ı Azîm’e, semâvât ve arza “İsteyerek de olsa, istemeyerek
            de olsa emrime gelin.” buyuran Vâhid ü Kahhâr Rabbime sığınıyorum. “Onlara; ama
            siz kalkmış, O’ndan başka, kendilerine bir fayda sağlamayan veya kendilerine gelen
            bir zararı uzaklaştırmaya gücü yetmeyen bir takım tanrılar edinmişsiniz, de.” “Allah
            kime hidayet ederse işte doğru yolu bulan odur; kimi de şaşırtırsa işte onlar da
            kaybedenlerin ta kendileridir.” “Eğer, biz bu Kur’ân’ı bir dağın tepesine indirseydik
            onun, Allah’a ta’zîmi sebebiyle başını eğip parçaladığını görürdün. İşte bunlar
            birtakım misallerdir ki, düşünüp istifade etmeleri için, Biz onları insanlara
            anlatıyoruz.”
            Rahman ve Rahîm Allah’ın adıyla. “De ki: Ey kâfirler! Ben sizin ibadet ettiklerinize
            ibadet etmem. Siz de benim ibadet ettiğime ibadet etmiyorsunuz. Ben sizin ibadet
            ettiklerinize asla ibadet edecek değilim. Siz de benim ibadet ettiğime ibadet
            etmezsiniz! O hâlde sizin dininiz size, benim dinim bana.”
            Rahman ve Rahîm Allah’ın adıyla. “De ki, O, Allah’tır, gerçek İlahtır ve Birdir.
            Allah Sameddir. Ne doğurmuş, ne de doğurulmuştur. Ne de herhangi bir şey O’na
            denktir.”
            Rahman ve Rahîm Allah’ın adıyla. “De ki: Sabahın Rabbine sığınırım, yarattığı
            şeylerin şerrinden. Karanlığı çöktüğü zaman gecenin şerrinden. Düğümlere üfleyip
            büyü yapan büyücü kadınların şerrinden ve haset ettiği zaman hasetçinin şerrinden.”
            Rahman ve Rahîm Allah’ın adıyla. “De ki: İnsanların Rabbine, insanların yegâne
            Hükümdarına, insanların İlahına sığınırım, o sinsi şeytanın şerrinden. O ki,
            insanların kalblerine vesvese verir. O şeytan, cinlerden de olur, insanlardan da.”
            “Onlar, vargüçleriyle hile kurarlar. Ben de kurarım. (Yani hilelerini boşa çıkarırım.)
            Öyleyse o kâfirlere biraz mühlet ver. (Yakında Sana olan desteğimiz gelecektir.)”
            “Rabbimiz! Üstümüze sağanak sağanak sabır yağdır. Ayaklarımıza sebat ver ve bizi
            kâfirlere karşı muzaffer eyle!” “Bismillahirrahmanirrahîm”’in faziletine dayanıyor,
            insanlığın atası Hazreti Âdem, Hazreti Şît, Hazreti Nûh, Hâbil, Hazreti Lût, Hazreti
            İdris, Hazreti Salih, Hazreti Dâvud, Hazreti Süleyman, Hazreti İbrahim, Hazreti İshak,
            Hazreti Yakub, Hazreti Yusuf, Hazreti Mûsa, Hazreti İsa, Hazreti Yahya, Hazreti
            Zekeriya, Hazreti İlyas, Hazreti Hızır, Hazreti Uzeyr ve Hazreti Muhammed’in( alâ
            nebiyyina ve aleyhimüsselâm) sığındıkları Rabbü’l-âlemîn’e sığınıyorum. Bin kez, binler kez,
            “Lâ havle velâ kuvvete illâ billahilaliyyilazîm” ve “Hasbünallahu ve ni’me’l-vekîl” ile
            Rabbime teveccüh ediyorum. Salât ü selâm din gününe kadar Efendimiz Hazreti
            Muhammed’e, âline, ashâb-ı kirâmına; bütün hamd ü senalar da Âlemlerin Rabbi
            Allah’a olsun. Âmîn!
            7. Nazardan Korunma, Makbuliyet, Heybet, Nusret, Emniyet ve Lütuflara
            Mazhariyet İçin
            Rahman ve Rahîm Allah’ın adıyla
            Bu duayı taşıyan ve okuyanlarla beraber Hayy, Kayyûm, Mâlikü’l-mülk, celâl ve
            ikram sahibi; yüce saltanatın, kudret-i kâhirenin, izzet-i gâlibenin yegâne mâliki;
            cömertlik, güzellik, ululuk şanı olan Vâhid, Ehad, Ferd, Samed, Cebbar ve Mütekebbir
            Allah’a sığınıyorum. Kem nazardan; kötülükte kullanılan kulaktan, elden ve ayaktan;
            şerlere dâyelik yapan kalbden ve sineden; kâfir nefislerden, bağlayıcı yeminden,
            bunların zâhirinden ve bâtınından yine Allah’a sığınıyorum. “Ama şimdi kim dinlemeye
            kalkışırsa, derhal kendini gözetleyip izleyen bir alevle karşılaşır.” Benim sığındığım
            Rabbim Rahman ve Rahîm’dir. “İyi bilesiniz ki, yaratmak da, emretmek yetkisi de
            O’na mahsustur.” Arap, Pers, Türk, Kürt, Nasârâ, Yehûd, bütün kötü ve fâsık
            kimselerin ve perçemi Rabbim’in yed-i kudretinde bulunan topyekün mahlûkatın
            şerrinden de yine O’na sığınıyorum. “Şüphesiz ki Rabbimin her icraatı doğru ve
            güzeldir.” Zarar verecekleri hapseden mahbesin, yanan ateşin, kuru taşın, dondurucu
            suyun, karanlık gecenin Rabbine sığındım ve kem nazarla bakanların nazarlarını
            kendilerine iade ettim. Evet, “Kim Allah’ın ve Resûlü’nün karşısına çıkarsa bilmeli ki,
            Allah’ın cezası çetindir.”
            Mağfiret buyur ya Rabbî! Sübhansın. Bütün hamd ü senalar yalnız Sanadır. Büyük
            Sensin. Gerçek güç ve kuvvet de yalnız Senindir ve Sendendir. Allah neyin olmasını
            dilerse o mutlaka olur, neyin de olmamasını dilerse o da katiyen olmaz. “Çok iyi
            biliyorum ki, Allah her şeye kâdirdir.” “Allah her şeyi ilmiyle kuşatmıştır.” “Her
            şeyi de bir bir kaydetmiştir.” (Ey Nefsim!) “Kâf Hâ Yâ Ayn Sâd”, “Tâ Hâ”, “Yâ Sîn”,
            “Hâ Mîm” “Ayn Sîn Kâf” ile nerede ve ne zaman dilersen Rabbine teveccüh et;
            teveccühün mutlaka karşılık bulacak ve sen nusrete mazhar olacaksın.
            İstiâzenin Hitâmı
            Bu yedi duamı, arzın üzerine düşmesinler diye sema tabakalarını tutan Azîz ve Kaviyy
            Rabbimin ve Hazreti Süleyman’ın (alâ nebiyyina ve aleyhimüsselâm) mührüyle mühürlüyorum.
            “Mektup Süleyman’dandır (aleyhisselâm) ve ‘Rahman ve Rahîm Allah’ın adıyla’ diye
            başlayıp, ‘Bana karşı kibirlenmeyin, itaat ve teslimiyet göstererek yanıma gelin!’
            diye devam etmektedir.” Ayrıca, Şah-ı Rusül Hazreti Muhammed’in (aleyhissalâtü
            vesselâm) mührüyle mühürlüyorum. “İyi bilesiniz ki, Allah’ın dostları için korku yoktur,
            onlar üzüntüye de uğramazlar.” “Muhakkak ki, Allah ve melekleri şanı yüce O
            Nebî’ye hep salât ederler. Ey iman edenler! Siz de O’na salât edin ve tam bir
            içtenlikle selâm verin.” “İzzet ve kudret sahibi olan senin Rabbin onların bütün bâtıl
            iddialarından münezzehtir, yücedir. Selam bütün peygamberleredir. Bütün hamdler
            Âlemlerin Rabbi Allah’adır.” Gerçek havl ve kuvvet Allah’ındır ve Allah’tandır. Ne
            olur, ey merhametliler merhametlisi Allahım! Bu aciz bendelerine rahmet ve şefkatinle
            muamele eyle! Âmîn!</turkce>
        <anlam></anlam>
        <adet>3</adet>
    </dua>


    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Ey her sesi işiten, kemiklere et giydiren, öldükten sonra onları yeni bir yaratılışa
            mazhar eden, suç işleyen kullarını hemen cezalandırmayıp onlara düşünme mühleti
            veren, sayılamayacak kadar çok olan ihsanları bir inkıtaya uğramadan akıp akıp gelen
            Rabbim! Bütün güzel isimlerin ve özellikle kullarından hiçbir kimsenin bilemediği gizli
            ism-i a’zamın hatırına Sana yalvarıyorum. Ne olur, kulluğuma mâni olan bütün
            kayıtlardan beni âzâde eyle!</turkce>
        <anlam></anlam>
        <adet>3</adet>
    </dua>


    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Allahım! Yüce huzurunda içimi dökmeyi diliyorum; müsaadeni istirham ediyor, Senin
            en son ve en büyük elçin Hazreti Muhammed’e ve aile efradına salât ü selâm ederek
            başlıyorum.
            Rabbim! Senin yardımına müracaatta bulunuyor ve Sana tevekkül ediyorum. Ne olur,
            ne dünya ne de âhiret umûrunda beni aczim, fakrım ve çaresizliğimle baş başa bırakma.
            Ey buraların ve ötelerin Rahman ve Rahîm Rabbi! İşte kulluğumla kapına geldim ve
            huzurunda dileniyorum. Zelîlim, esirinim, zayıfım, muhtacım, iflas etmiş bir çaresizim,
            ey bütün Âlemlerin Rabbi olan Allahım!
            Bahtsızım ama kapındayım, ey yardım talebinde bulunanların taleplerini karşılayan
            Sultanlar Sultanı!
            Gamlıyım, kederliyim fakat kapındayım, ey tasalı gönüllerin hüznünü gideren hilm
            Sahibi!
            İsyankârım lâkin Senin istediğin iyi ve sadık kimselerden olabilmeyi umarak kapına
            geldim. Geldim ve günahlarımı huzurunda ikrar ediyorum, ey Merhametliler
            Merhametlisi!
            Hatalarımın farkında olarak kapına dayandım, ey günahları örten ve günahkâr kullarını
            affeden Rabbim!
            Kusurlarımı ve affına olan ihtiyacımı huzurunda bir kez daha itiraf ediyorum, ey
            Âlemlerin Rabbi!
            Nefsine zulmetmiş bir zavallı olarak kapının tokmağına dokunuyorum, ey zulüm
            işleyenlerin bile rahmetini umduğu Rabbim!
            Çok cürümler işledim; acınacak bir hâlim var. Ben de yüce divanında yere
            kapaklanıyor, boynumu büküyorum.
            Yüce Mevlâm! Merhametini esirgeme n’olur! Ben günahkârım, Sense bağışlayansın!
            Günahkâr kulları Senden başka kim bağışlayabilir?
            Mevlâm, Mevlâm! Sen Yüceler Yücesi yegâne Rabbsın; bense zavallı bir abdim!
            Abdine Rabbinden başka kim merhamet edebilir?
            Mevlâm, Mevlâm! Sen her şeyin sahibi olan Mâlik-i Hakîkîsin; bense Senin nihayetsiz
            mülkünde zavallı bir köleyim! Bir köleye onun sahibinden başka kim şefkat
            gösterebilir?
            Mevlâm, Yüce Mevlâm! Azîz olan Sensin, bense bir zelîlim. Zelîlleri düştükleri
            zilletten, Azîz olandan başka kim çıkarabilir?
            Mevlâm, Mevlâm! Gerçek güç ve kuvvetin hakikî sahibi Sensin. Bense pek zayıf ve
            güçsüzüm. Zayıf ve güçsüzlere, gerçek güç ve kuvvet Sahibinden başka kim inayet
            edebilir?
            Mevlâm, Mevlâm! Kerem Senin şanındır; Kerîm de yalnız Sensin. Bense tam bir
            zavallıyım. Düşmüşlere Kerem Sahibinden başka kim lütufta bulunabilir?
            Mevlâm, Ulu Mevlâm! Rızık hazinelerinin sahibi, Rezzâk-ı Hakîkî Sensin. Bense
            Senin rızkına her zaman muhtaç bir gedayım! Beni Senden başka kim doyurabilir ve kim
            rızıklandırabilir?
            Mevlâm, Yüce Mevlâm! Sen büyük günah irtikâp edenleri bile bağışlayan affı pek bol
            Ğaffâr u Rahîm’sin. Benim gibi ömrünü isyan vadilerinde tüketmiş bir günahkârı affına
            hudut olmayan Senden başka kim affedebilir?
            Ya Rabbî ve yâ İlahî! Nihayetsiz şefkat ve merhametin sahibi Hannân, sonsuz
            nimetleriyle topyekün varlığa ihsan üstüne ihsanda bulunan Mennân Sensin. Ben de
            aczimi, fakrımı şefaatçi kılıp kabrin zulmetinden ve darlığından rahmetinin enginliğine
            sığınarak “el-emân, el-emân” diyor, Senden eman dileniyorum.
            Münker ve Nekîr’in cevabı çok zor sorularına ve yürekleri hoplatan mehabetlerine
            karşı el-emân, el-emân!
            Kabrin vahşetine, sıkıştırmasına ve bütün zorluklarına karşı el-emân, el-emân!
            Uzunluğu elli bin sene olan bir günün azabından el-emân, el-emân!
            “Senin sıyanet seralarına aldıklarının dışında yerde ve göklerdeki herkesin
            korkudan yüreklerinin ağzına geleceği, Sur’un üflendiği o günün dehşetinden” elemân,
            el-emân!
            “Arzın müthiş bir zelzeleyle sarsıldığı, göklerin, kağıtlarının dürüldüğü gibi
            dürüldüğü, yeryüzünün ve semaların alt-üst edilip başka bir âleme tebdîl edildiği,
            bütün insanların kabirlerinden kalkıp Senin huzuruna çıkarıldıkları, dünya
            hayatındayken yapıp ettikleri şeylerin herkesin önüne serileceği ve kâfirlerin, ‘Ah,
            keşke toprak olsaydım!’ diyecekleri günün ürperticiliğinden” el-emân, el-emân!
            “Malın-mülkün, evlâd ü iyâlin hiçbir fayda vermeyeceği, sadece selîm bir kalble
            yüce huzura gelenlerin kurtulabileceği” arşın derinliklerinden, “Nerede dünya
            hayatını isyan derelerinde, cürüm vadilerinde geçirenler? Nerede elest bezminde
            Allah’a verdikleri söze ihanet edenler ve koskoca ömrü bir kayıptan ibaret olanlar?”
            diye nida edildiği günün eleminden ve ızdırabından el-emân, el-emân!
            Rabbim! Yüceler Yücesi Rabbim! Gizlimi de açığımı da bilen Sensin! Lütfen beni
            mazur gör ve tevbemi kabul buyur! Benim Senin rahmetine, merhametine, şefkatine,
            inayetine, sıyanetine, hıfz u riayetine ne kadar muhtaç olduğumu en iyi Sen biliyorsun.
            Ne olur dileğimi yerine getir ve beni haybet ve hüsrana uğratma.
            Ya Rabbelâlemîn ve ya Erhamerrâhimîn ve ya Ekramelekramîn!
            Hadd ü hesaba gelmez günahlarımdan ve isyanlarımdan da yine Senin afv u mağfiret
            deryana iltica ediyor ve bir kez daha “el-emân, el-emân” diyorum.
            Bilerek ya da bilmeyerek işlediğim zulümlerden ve başkalarına verdiğim eziyetlerden
            dolayı el-emân, el-emân!
            İstikametimi koruyamayıp başkalaştığım için el-emân, el-emân!
            Heva ve heveslerin oyuncağı hâline gelmiş nefs-i emmaremin
            yaptıklarından/yaptırdıklarından el-emân, el-emân!
            Rabbim! Merhameti sonsuz Rabbim! Nefsimi yoldan çıkaran kirli arzulardan,
            mülevves düşüncelerden “âh!” deyip inliyorum. Onların hepsinden Sana sığınıyorum.
            Ayaklarımın kaymasına, kalbimin kararmasına, düşüncelerimin bulanmasına karşı
            Senin inayet ve sıyanetini dileniyorum.
            Rabbim! Günahlarım, cürümlerim, hatalarım olsa da ben Senin kulunum. Sen
            sevdiklerini Cehennem azabından koruyan Mücîr’sin! Ateşe düşmekten beni de
            korumanı diliyorum, “ey Mücîr! (3)”
            Allahım! Şayet merhametinle muamelede bulunup beni affedecek olursan, o Senin
            şanındır ve Sana da o yaraşır. Yok eğer azap edecek olursan, ben de ona fazlasıyla layık
            ve müstehakım. Öyle olsam da Senin beni affedeceğine olan inancım kat’î, ümidim de
            tamdır; zira Sen düşenlerin günahlarını bağışlama şanına en çok yaraşan yegâne Zâtsın.
            Bu kıtmir kulunu da bağışla ey Merhametlilerin en Merhametlisi ve ey yardım edenlerin
            en Hayırlısı!
            Allahım! Sen kâfî ve vâfîsin. Her şeye yetersin ve Senden güzel vekil yoktur. Senin
            dostluğun da bambaşka, yardımın da bambaşkadır.
            Yüce Rabbim! İnsanların en hayırlısı olan Habîbin Hazreti Muhammed’e, âline ve
            ashâbına salât ü selâm ederek bu dileklerimi gerçekleştirmeni Senden niyaz ediyorum!
            Lütfen beni ulu dergâhının kapısından boş geri çevirme.
        </turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Allahım! Sen benim Rabbimsin; ben ise Senin terbiyene muhtaç kulunum. Yaratan
            Sensin; yaratılan benim. Rızık veren Sensin; rızka muhtaç olan benim. Mülkün sahibi
            Sensin; kul ve köle benim. Azîz Sensin; zelîl benim. Zengin Sensin; fakir benim. Hayatı
            ebedî ve Kendinden olan Sensin; ölümü tadan benim. Bâkî Sensin; fâni benim. Kerîm
            Sensin; keremine muhtaç mücrim benim. İhsan sahibi Sensin; o ihsana muhtaç günahkâr
            benim. Bağışlayıp affeden Sensin; o affa ihtiyacı olan isyankâr benim. Yüceler Yücesi
            Sensin; hor ve hakîr benim. Gücün yegâne sahibi Sensin; zayıf ve güçsüz Benim. Veren
            Sensin; verdiğine muhtaç dilenci benim. Kullarının gönlüne emn ü eman salan Sensin;
            korkular içinde o emniyeti gözetleyen benim. Cömert Sensin; miskin ve aciz benim.
            İcabet eden Sensin; dualarla yalvarıp yakaran benim. Şâfî Sensin; şifaya muhtaç hasta
            benim. Öyleyse Rabbim, beni bağışlayacak ve günahlarımı affedecek Senden başkası
            katiyen olamaz. Senin engin rahmetine dehâlet ediyor ve affını diliyorum. Ne olur, bu
            muhtaç kulunu affet.</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Cuma Günü İstiğfarı
            Rahman ve Rahîm Allah’ın adıyla
            Rahmet, re’fet, şefkat ve mağfireti Sonsuz Allahım! Senin Sana kulluk için afiyet
            lutfettiğin şu bedenimi ve sunduğun daha başka imkânları kullanarak, senin örtmenle
            insanlara görünmeden, bir taraftan neticelerinin korkusunu yaşarken öbür taraftan Senin
            merhametine sığınarak, bir yandan gazabından çekinirken diğer yandan hilm, kerem ve
            affına güvenerek işlediğim ne kadar kusur, cürüm, ma’siyet, suç ve günah varsa
            hepsinden dolayı Senin mağfiretini diliyorum. Lütfen ve keremen o günahların üzerini
            ört ve beni bağışla; beni affet.
            Ey Yüce Rabbim! Efendimiz Hazreti Muhammed’e (aleyhi efdalüssalavât ve ekmelüttahiyyat)
            ve Efendimiz’in tertemiz ailesine salât ü selâm et ve bereket ihsan eyle. O salât ü selâm
            ve bereket hakkı için, bu günah(lar)ı işleyen beni ve kadın erkek bütün inananları da
            bağışla, ey afv u mağfireti en güzel ve en hayırlı olan!
            Allahım! Senin gazabına davetiye çıkaran, azabına yaklaştıran, nehyettiklerine
            meylettiren yahut emrettiklerinden uzaklaştıran bütün günahlarımdan dolayı affını talep
            ediyorum; beni affet.
            Ey Yüce Rabbim! Efendimiz Hazreti Muhammed’e ve tertemiz ailesine salât ü selâm
            et ve bereket ihsan eyle. O salât ü selâm ve bereket hakkı için beni ve kadın erkek bütün
            inananları da bağışla; ey afv u mağfireti en güzel ve en hayırlı olan!
            Allahım! Kendi yoldan çıkmışlığımla kullarından birisini bir günaha meylettirmiş ya
            da onu, süslü göstermek gibi hilelerle hiç bilmediği bir günahla tanıştırmış, dolayısıyla
            da aldatmışsam ve yarın Senin yüce huzuruna kendi günahlarımla beraber böyle nice
            günahlarla gelirsem, bütün bu günahlardan dolayı da bağışlamanı diliyorum; beni
            bağışla.
            Ey Yüce Rabbim! Efendimiz Hazreti Muhammed’e ve tertemiz ailesine salât ü selâm
            et ve bereket ihsan eyle. O salât ü selâm ve bereket hakkı için beni ve kadın erkek bütün
            inananları da bağışla; ey afv u mağfireti en güzel ve en hayırlı olan!
            Allahım! Sapıklık ve dalâlete atan, doğruluk ve hidayetten uzaklaştıran, bolluk ve
            bereketi alıp götüren, insan olma asalet ve itibarını yerle bir eden, insanı hakir, önemsiz
            ve noksan hâle getiren bütün günahlardan affına sığınıyorum; lütfen beni mağfiret buyur.
            Ey Yüce Rabbim! Efendimiz Hazreti Muhammed’e ve tertemiz ailesine salât ü selâm
            et ve bereket ihsan eyle. O salât ü selâm ve bereket hakkı için beni ve kadın erkek bütün
            inananları da bağışla; ey afv u mağfireti en güzel ve en hayırlı olan!
            Allahım! Gece ve gündüz, azalarımdan herhangi birisi ile işleyip de, insanlardan
            utandığımdan dolayı Senin örtüp gizlemene sığındığım bütün günahlarımdan dolayı beni
            bağışla.
            Ey Yüce Rabbim! Efendimiz Hazreti Muhammed’e ve tertemiz ailesine salât ü selâm
            et ve bereket ihsan eyle. O salât ü selâm ve bereket hakkı için beni ve kadın erkek bütün
            inananları da bağışla; ey afv u mağfireti en güzel ve en hayırlı olan!
            Allahım! Düşmanlarımın, içine düştüğümü görüp de lekelemek hatta yok etmek için
            dört gözle beni izledikleri, fakat Senin onların tuzaklarını boşa çıkarıp beni
            lekelemelerine müsaade etmediğin, dahası ben Senin velî kullarından biriymişim ve o
            günahları hiç işlememişim gibi, onlara karşı bana yardım ettiğin bütün günahlarımdan
            dolayı affını dileniyorum. Lütfen ve keremen beni affet.
            Allahım! Daha ne zamana kadar benim isyanlarımı görmezlikten gelecek ve bana
            mühlet vereceksin? Hamd ve şükür olsun Sana; nice zamandır nice isyanlara girdim
            fakat muaheze etmedin. Kötü amellerime rağmen kapına geldim; boş geri çevirmedin.
            Hâl böyle iken benim hangi şükrüm, Senin üzerimdeki nimetlerinden sadece birisine
            karşılık olabilir?
            Ey Yüce Rabbim! Efendimiz Hazreti Muhammed’e ve tertemiz ailesine salât ü selâm
            et ve bereket ihsan eyle. O salât ü selâm ve bereket hakkı için beni ve kadın erkek bütün
            inananları da bağışla; ey afv u mağfireti en güzel ve en hayırlı olan!
            Allahım! Her bir günahım ki, onu tekrar işlemeyeceğime dair Sana kasemle teveccühte
            bulunup tevbe ettim, Yüce Nebîn Muhammed’e (aleyhissalâtü vesselâm) söz verdim, velî
            kullarını şahit tuttum; ne var ki şeytan hilesiyle beni o günaha bir kez daha yönlendirip,
            nefsim de beni tekrar o ma’siyete çağırınca insanlardan gizli fakat Sana karşı tam bir
            cür’et eseri olarak, hem de hiçbir örtü ve kapının beni Senden gizleyip
            koruyamayacağını, hiçbir perdenin saklayamayacağını bile bile Sana muhalefet edip o
            ma’siyeti tekrar irtikâp ettim. Yasakladığın alana bir kez daha girdim. Buna rağmen Sen
            örtüyü kaldırmadın. Sanki ben Sana hep itaatkâr, emirlerine süratle koşan,
            tehditlerinden ölesiye çekinip kaçan bir kul imişim gibi beni dostlarınla bir tuttun. O
            günahı velî kullarından gizledin. Öyle ki, Senden başka hiç kimse bilmedi. Dostlarını
            nasıl anıyorsan beni de öyle andın. Dahası onlara lutfettiğin gibi bana da bol bol nimet
            lutfettin. Öyle fazl u ihsanlarda bulundun ki, sanki onlarla aynı derecede gibiydim. Ey
            Mevlâ-yı Müteal, bu sadece Senin hilm ve fazl u nimetinin eseridir. Sonsuz defa Sana
            hamd ü senalar olsun.
            Allahım! İşte o günahların hepsinden tevbe ediyor ve beni bağışlamanı diliyorum. Ey
            Merhametliler Merhametlisi! O günahları dünyada setrettiğin gibi yevm-i kıyamette de
            gizle ve beni yüz kızartıcı durumlara düşmekten koru.
            Ey Yüce Rabbim! Efendimiz Hazreti Muhammed’e ve tertemiz ailesine salât ü selâm
            et ve bereket ihsan eyle. O salât ü selâm ve bereket hakkı için beni ve kadın erkek bütün
            inananları da bağışla; ey afv u mağfireti en güzel ve en hayırlı olan!
            Allahım! Geceleri uyanık kalıp tenhalarda, yalancı lezzetlerini yudumlaya yudumlaya
            işlediğim, onunla Senin rızana muhalefet ettiğim, sabahında da hoşnutsuzluğuna bâdî
            olabilecek bir cürüm işlememişim gibi salih bir kimsenin tavırlarıyla huzuruna geldiğim
            ne kadar günahım varsa, hepsinden dolayı afv u mağfiretine dehâlet ediyorum; beni
            bağışla.
            Ey Yüce Rabbim! Efendimiz Hazreti Muhammed’e ve tertemiz ailesine salât ü selâm
            et ve bereket ihsan eyle. O salât ü selâm ve bereket hakkı için beni ve kadın erkek bütün
            inananları da bağışla; ey afv u mağfireti en güzel ve en hayırlı olan!
            Allahım! İşlemekle Senin velî kullarından birisine zulmettiğim, düşmanlarından birine
            yardımda bulunduğum, Senin muhabbet ve rızana muhalif bir söz söylediğim, kulluk
            çizgisinin dışına çıktığım ya da emrine muhalif bir iş yaptığım bütün günahlarımdan
            dolayı affını diliyorum; beni affet.
            Ey Yüce Rabbim! Efendimiz Hazreti Muhammed’e ve tertemiz ailesine salât ü selâm
            et ve bereket ihsan eyle. O salât ü selâm ve bereket hakkı için beni ve kadın erkek bütün
            inananları da bağışla; ey afv u mağfireti en güzel ve en hayırlı olan!
            Allahım! Arkasında onulmaz sancılar bırakan, belalara sebep olan, düşmanları
            sevince boğan, perdeyi yırtan ve semadan inen yağmur damlalarına mâni olan her bir
            günahımdan dolayı affını diliyorum; beni affet.
            Ey Yüce Rabbim! Efendimiz Hazreti Muhammed’e ve tertemiz ailesine salât ü selâm
            et ve bereket ihsan eyle. O salât ü selâm ve bereket hakkı için beni ve kadın erkek bütün
            inananları da bağışla; ey afv u mağfireti en güzel ve en hayırlı olan!
            Allahım! Beni oyalayarak hidayet ve emir buyurduklarından alıkoyan, yasak
            kıldıklarından uzak durmama mâni olan, yollarını gösterdiğin iyilik ve güzelliklerden
            nasibimi almayı, rızana ulaşmayı, muhabbetine mazhar olmayı ve kurb payesi ile
            ödüllendirilmeyi engelleyen ne kadar günahım varsa, hepsinden dolayı gufranına
            dehâlet ediyorum; lütfen ve keremen bu kulunu mağfiret buyur.
            Ey Yüce Rabbim! Efendimiz Hazreti Muhammed’e ve tertemiz ailesine salât ü selâm
            et ve bereket ihsan eyle. O salât ü selâm ve bereket hakkı için beni ve kadın erkek bütün
            inananları da bağışla; ey afv u mağfireti en güzel ve en hayırlı olan!
            Cumartesi Günü İstiğfarı
            Rahman ve Rahîm Allah’ın adıyla
            Allahım! Benim unuttuğum fakat Senin sayıp yazdığın, benim gevşeklik gösterdiğim
            ama Senin tespit ettiğin, benim cehren işlediğim lakin Senin örttüğün tevbe ettiğim
            zaman bağışlayacağın hüsn-ü zannını taşıdığım her bir günahımdan dolayı mağfiret
            dileniyorum. Tevbemi kabul buyur ve beni bağışla.
            Ey Yüce Rabbim! Efendimiz Hazreti Muhammed’e ve tertemiz ailesine salât ü selâm
            et ve bereket ihsan eyle. O salât ü selâm ve bereket hakkı için beni ve kadın erkek bütün
            inananları da bağışla; ey afv u mağfireti en güzel ve en hayırlı olan!
            Allahım! Daha işlerken Senin azabınla karşılaşacağımı düşündüğüm fakat Senin
            mühlet verip azap etmediğin, dahası bir perdeyle örttüğün, benimse o perdeyi yırtmak
            için adeta elimden gelen her şeyi yaptığım ne kadar günahım varsa hepsinden dolayı
            affını diliyorum; beni affeyle.
            Ey Yüce Rabbim! Efendimiz Hazreti Muhammed’e ve tertemiz ailesine salât ü selâm
            et ve bereket ihsan eyle. O salât ü selâm ve bereket hakkı için beni ve kadın erkek bütün
            inananları da bağışla; ey afv u mağfireti en güzel ve en hayırlı olan!
            Allahım! Senin yasakladığın, benim o yasağa karşı geldiğim; Senin sakındırdığın,
            benim ısrarla irtikâp ettiğim ve Senin, o günahın çirkin yüzlerini göstermene bakmayıp
            da, nefsimin süslemelerine kanarak işlemeye devam ettiğim ne kadar cürüm ve ma’siyet
            varsa hepsinden dolayı beni affet.
            Ey Yüce Rabbim! Efendimiz Hazreti Muhammed’e ve tertemiz ailesine salât ü selâm
            et ve bereket ihsan eyle. O salât ü selâm ve bereket hakkı için beni ve kadın erkek bütün
            inananları da bağışla; ey afv u mağfireti en güzel ve en hayırlı olan!
            Allahım! Senin rahmetini benden uzaklaştıracak, gazabını bana yakınlaştıracak,
            kereminden beni mahrum bırakacak ya da nimetlerini üzerimden kaldıracak bütün
            günahlarımdan tevbe edip huzuruna geldim. Tevbemi kabul buyur ve beni affet.
            Ey Yüce Rabbim! Efendimiz Hazreti Muhammed’e ve tertemiz ailesine salât ü selâm
            et ve bereket ihsan eyle. O salât ü selâm ve bereket hakkı için beni ve kadın erkek bütün
            inananları da bağışla; ey afv u mağfireti en güzel ve en hayırlı olan!
            Allahım! Kullarından birisini bir günahından dolayı kınayıp ayıpladığım, ona ta’n u
            teşnîde bulunduğum, sonra da aynı günahı, Sana karşı bir cür’etin eseri olarak kendim
            işleyerek girdiğim bütün günahlarım için mağfiretini diliyor ve dileniyorum; ne olur,
            beni bağışla.
            Ey Yüce Rabbim! Efendimiz Hazreti Muhammed’e ve tertemiz ailesine salât ü selâm
            et ve bereket ihsan eyle. O salât ü selâm ve bereket hakkı için beni ve kadın erkek bütün
            inananları da bağışla; ey afv u mağfireti en güzel ve en hayırlı olan!
            Allahım! Önce pişmanlıkla tevbe ettiğim, sonra tekrar teşebbüste bulunduğum fakat
            hem Senden hayâ ederek hem de mehabetinden haşyet duyarak geri çekildiğim, daha
            sonra da Senin beni affedip azabından muaf tutacağını düşünerek tekrar işlediğim bütün
            ma’siyetlerden dolayı affına iltica ediyorum; ne olur, duamı kabul buyur ve beni
            affından mahrum bırakma.
            Ey Yüce Rabbim! Efendimiz Hazreti Muhammed’e ve tertemiz ailesine salât ü selâm
            et ve bereket ihsan eyle. O salât ü selâm ve bereket hakkı için beni ve kadın erkek bütün
            inananları da bağışla; ey afv u mağfireti en güzel ve en hayırlı olan!
            Allahım! Sana vermiş olduğum bir ahdi, yaptığım bir akti, başkası için değil sadece
            Senin için, yemin ederek üzerime aldığım bir zimmeti, bir zaruretten dolayı değil de,
            vefasızlık, kibir, gurur ve şımarıklık neticesi bozmak suretiyle işlediğim ve altında kalıp
            ezildiğim topyekün günahlarım için affını talep ediyorum; beni affeyle.
            Ey Yüce Rabbim! Efendimiz Hazreti Muhammed’e ve tertemiz ailesine salât ü selâm
            et ve bereket ihsan eyle. O salât ü selâm ve bereket hakkı için beni ve kadın erkek bütün
            inananları da bağışla; ey afv u mağfireti en güzel ve en hayırlı olan!
            Allahım! İbadet ü taatta bulunmam için bahşetmiş olduğun herhangi bir nimetin
            sağladığı imkân ve gücü Senin emirlerine muhalefet ve ikazlarına karşı gelmekte
            kullanarak işlediğim her bir cürümden dolayı mağfiretini diliyorum; lütfen ve keremen
            beni mağfiret buyur.
            Ey Yüce Rabbim! Efendimiz Hazreti Muhammed’e ve tertemiz ailesine salât ü selâm
            et ve bereket ihsan eyle. O salât ü selâm ve bereket hakkı için beni ve kadın erkek bütün
            inananları da bağışla; ey afv u mağfireti en güzel ve en hayırlı olan!
            Allahım! Beni nehyettiğin, uyardığın ve deliller serdederek ikaz buyurduğun hâlde,
            nefsânî arzularımı Sana kulluğun önünde tutup, kendi isteklerimi Senin emirlerinin
            önüne geçirerek irtikâp etmiş olduğum bütün günahlardan dolayı istiğfarda bulunuyor ve
            tevbe ediyorum. Dualarımı kabul buyur ve beni bağışla.
            Ey Yüce Rabbim! Efendimiz Hazreti Muhammed’e ve tertemiz ailesine salât ü selâm
            et ve bereket ihsan eyle. O salât ü selâm ve bereket hakkı için beni ve kadın erkek bütün
            inananları da bağışla; ey afv u mağfireti en güzel ve en hayırlı olan!
            Allahım! Nefsime uyarak işlediğim, işlediğimi unuttuğum ya da hatırladığım, kasten
            yahut hata ile içine girdiğim, ben unutup gaflet etsem de Senin onlardan dolayı beni
            hesaba çekeceğini ve borcumu ödeyene kadar nezdinde nefsimi rehin olarak tutacağını
            katiyen bildiğim bütün günahlarımdan dolayı affetmeni diliyorum; kereminle beni affet.
            Ey Yüce Rabbim! Efendimiz Hazreti Muhammed’e ve tertemiz ailesine salât ü selâm
            et ve bereket ihsan eyle. O salât ü selâm ve bereket hakkı için beni ve kadın erkek bütün
            inananları da bağışla; ey afv u mağfireti en güzel ve en hayırlı olan!
            Pazar Günü İstiğfarı
            Rahman ve Rahîm Allah’ın adıyla
            Allahım! Senin her yerde hâzır ve her hâlimi nâzır olduğun hakikatini bilerek
            işlediğim, sonra Sana tevbe etmeye niyetlendiğim fakat tevbe ve istiğfarda bulunmayı
            unuttuğum daha doğrusu şeytanın bana unutturduğu ne kadar günahım varsa hepsinden
            dolayı beni yarlığamanı diliyorum; duamı kabul buyur ve beni affet.
            Ey Yüce Rabbim! Efendimiz Hazreti Muhammed’e ve tertemiz ailesine salât ü selâm
            et ve bereket ihsan eyle. O salât ü selâm ve bereket hakkı için beni ve kadın erkek bütün
            inananları da bağışla; ey afv u mağfireti en güzel ve en hayırlı olan!
            Allahım! Bana azap etmeyeceğin hüsn-ü zannı ve bağışlayacağın recası, Senin engin
            keremine itimat ve onları örtüp beni rezil rüsvay etmeyeceğin mülahazasıyla girdiğim
            günahların hepsinden dolayı istiğfarda bulunuyorum; ne olur, bu mücrim kulunu bağışla.
            Ey Yüce Rabbim! Efendimiz Hazreti Muhammed’e ve tertemiz ailesine salât ü selâm
            et ve bereket ihsan eyle. O salât ü selâm ve bereket hakkı için beni ve kadın erkek bütün
            inananları da bağışla; ey afv u mağfireti en güzel ve en hayırlı olan!
            Allahım! Onlar sebebiyle, dualarımın reddine, icabetten mahrumiyete, dileklerimde
            haybete ve ümitlerimde inkisara müstahak olduğum bütün cürüm ve ma’siyetlerimden
            dolayı Senin gufran denizine iltica ediyorum; beni mağfiret buyur.
            Ey Yüce Rabbim! Efendimiz Hazreti Muhammed’e ve tertemiz ailesine salât ü selâm
            et ve bereket ihsan eyle. O salât ü selâm ve bereket hakkı için beni ve kadın-erkek bütün
            inananları da bağışla; ey afv u mağfireti en güzel ve en hayırlı olan!
            Allahım! Sonunda hastalık, bitkinlik ve tasa bırakan, azap ve belayı celbeden, kıyamet
            gününde de hasret ve nedamete dönüşecek bütün günahlarımı bağışla ve beni affet.
            Ey Yüce Rabbim! Efendimiz Hazreti Muhammed’e ve tertemiz ailesine salât ü selâm
            et ve bereket ihsan eyle. O salât ü selâm ve bereket hakkı için beni ve kadın-erkek bütün
            inananları da bağışla; ey afv u mağfireti en güzel ve en hayırlı olan!
            Allahım! Akabinde ızdırap bırakacak, pişmanlığa sebep olacak, rızkı hapsedecek ve
            duanın kabulünü engelleyecek günahlarımın hepsinden dolayı bağışlanma diliyor ve
            dileniyorum; ne olur, bu kulunu bağışla.
            Ey Yüce Rabbim! Efendimiz Hazreti Muhammed’e ve tertemiz ailesine salât ü selâm
            et ve bereket ihsan eyle. O salât ü selâm ve bereket hakkı için beni ve kadın-erkek bütün
            inananları da bağışla; ey afv u mağfireti en güzel ve en hayırlı olan!
            Allahım! Günahı överek, içimde gizleyerek, nefs-i emmaremin tahriklerine kapılarak,
            söz, fiil yahut yazılarımla, şiddet kullanarak, hakkı olmadığı hâlde birisini tezkiye
            ederek ya da başkasının günaha girmesine sebep olarak işlediğim bütün günahlarımı
            bağışlaman için Sana yalvarıyorum; lütfen yakarışıma icabet buyur.
            Ey Yüce Rabbim! Efendimiz Hazreti Muhammed’e ve tertemiz ailesine salât ü selâm
            et ve bereket ihsan eyle. O salât ü selâm ve bereket hakkı için beni ve kadın-erkek bütün
            inananları da bağışla; ey afv u mağfireti en güzel ve en hayırlı olan!
            Allahım! Gece veya gündüz, tenha köşelerde, tek başıma işlediğim nice günahlar var.
            Sen onları örttün ve o cürümleri işlerken beni Senden başka hiçbir kimse görmedi ey
            Cebbâr! Onları işlerken bir tereddüt yaşadım ve gazabından korkarak terk etmekle,
            affını ümit edip işlemek arasında mütehayyir kaldım. Ne var ki, şeytan o günahları bana
            güzel gösterdi. Ben de Sana isyan olduğunu bile bile o günahlara girdim. İşte onların
            hepsinden dolayı huzurunda istiğfar ediyorum. Ne olur, lütfen ve keremen beni bağışla.
            Ey Yüce Rabbim! Efendimiz Hazreti Muhammed’e ve tertemiz ailesine salât ü selâm
            et ve bereket ihsan eyle. O salât ü selâm ve bereket hakkı için beni ve kadın-erkek bütün
            inananları da bağışla; ey afv u mağfireti en güzel ve en hayırlı olan!
            Allahım! Az veya çok görerek, küçük ya da büyük bilerek işlediğim ve cehaletimin
            kurbanı olduğum ne kadar cürmüm varsa hepsinden dolayı affını diliyorum; beni
            bağışla.
            Ey Yüce Rabbim! Efendimiz Hazreti Muhammed’e ve tertemiz ailesine salât ü selâm
            et ve bereket ihsan eyle. O salât ü selâm ve bereket hakkı için beni ve kadın-erkek bütün
            inananları da bağışla; ey afv u mağfireti en güzel ve en hayırlı olan!
            Allahım! Kullarından birisini idlâl edip yoldan çıkardığım, herhangi birisine kötülük
            dokundurduğum, nefsimin bana güzel gösterdiği, sehven bir başkasını ona
            yönlendirdiğim, kasten ısrarcı olduğum ya da bir cahillik yaparak işlediğim bütün
            günahlarımdan dolayı istiğfarda bulunuyorum; bu mücrim ve aciz kulunu ne olur,
            mağfiret buyur.
            Ey Yüce Rabbim! Efendimiz Hazreti Muhammed’e ve tertemiz ailesine salât ü selâm
            et ve bereket ihsan eyle. O salât ü selâm ve bereket hakkı için beni ve kadın-erkek bütün
            inananları da bağışla; ey afv u mağfireti en güzel ve en hayırlı olan!
            Allahım! Emanete ihanet ettiğim, işlemeyi nefsimin güzel gösterdiği, nefsanî
            arzularımı Senin rızanın önüne geçirdiğim, geçici ve sûrî lezzetleri tercih ettiğim,
            başkasına kötülük dokundurmaya çalıştığım, bana tâbi olanları kandırmak için
            uğraştığım, mâni olmak isteyenlerle çekiştiğim, galebe etmek isteyenleri hilelerimle
            bertaraf etmek için mücadelede bulunduğum ya da meyil ve temayüllerimin kurbanı
            olarak içine düştüğüm bütün günahlarımı bağışla.
            Ey Yüce Rabbim! Efendimiz Hazreti Muhammed’e ve tertemiz ailesine salât ü selâm
            et ve bereket ihsan eyle. O salât ü selâm ve bereket hakkı için beni ve kadın-erkek bütün
            inananları da bağışla; ey afv u mağfireti en güzel ve en hayırlı olan!
            Pazartesi Günü İstiğfarı
            Rahman ve Rahîm Allah’ın adıyla
            Allahım! Senin gazabına yaklaştıracak bir yolla işlediğim, mutî’ kullarından birisine
            haksızca galebe ettiğim, herhangi bir insanı Sana karşı ma’siyet işlemeye
            yönlendirdiğim, günahı kastettiğim hâlde ikiyüzlülükle kullarına başka göründüğüm,
            yüzümü Sana kulluktan ma’siyete çeviren heva ve hevesime uyup günah işlemek
            niyetindeyken tavır ve davranışlarımla kendimi kullarına Seni ve hoşnutluğunu murad
            ediyormuşum gibi göstermek suretiyle işlediğim bütün günahlarımdan sana sığınıyorum;
            beni bağışla.
            Ey Yüce Rabbim! Efendimiz Hazreti Muhammed’e ve tertemiz ailesine salât ü selâm
            et ve bereket ihsan eyle. O salât ü selâm ve bereket hakkı için beni ve kadın-erkek bütün
            inananları da bağışla; ey afv u mağfireti en güzel ve en hayırlı olan!
            Allahım! Nefs-i emmaremden sâdır olan ucup, riya, süm’a, nefret, kin, hıyanet, kibir,
            gurur, keyfîlik, sebepsiz gam, inat, haset, arsızlık, taşkınlık, bağnazlık, asabiyet, gazap,
            hoşnut olunmayacak bir şeyden hoşnutluk, haksız ve yersiz beklenti, cimrilik, israf ve
            tebzir, zulüm, hile, hırsızlık, yalan, gıybet, lehv ü lağv, dedikodu, oyun, eğlence ve
            bunlar gibi kendisiyle ancak günaha girilen ve neticesinde hüsran olan niyet ve
            davranışlarımla işlediğim bütün günahlar için Senden beni bağışlamanı dileniyorum. Ne
            olur, duamı kabul buyur ve bu kulunu mağfûr eyle.
            Ey Yüce Rabbim! Efendimiz Hazreti Muhammed’e ve tertemiz ailesine salât ü selâm
            et ve bereket ihsan eyle. O salât ü selâm ve bereket hakkı için beni ve kadın-erkek bütün
            inananları da bağışla; ey afv u mağfireti en güzel ve en hayırlı olan!
            Allahım! Senden başkasından korkarak işlediğim, dostlarına düşmanlık, düşmanlarına
            da dostluk ettiğim, sevdiklerine kayıp yaşattığım ve dolayısıyla Senin gazabını
            celbettiğim topyekün günahlarımdan ötürü mağfiretini talep ediyorum. Ne olur, talebimi
            geri çevirme ve beni bağışla.
            Ey Yüce Rabbim! Efendimiz Hazreti Muhammed’e ve tertemiz ailesine salât ü selâm
            et ve bereket ihsan eyle. O salât ü selâm ve bereket hakkı için beni ve kadın-erkek bütün
            inananları da bağışla; ey afv u mağfireti en güzel ve en hayırlı olan!
            Allahım! Ezelî ilminle işleyeceğimi bildiğin her bir günahım için tevbe-i istiğfarda
            bulunuyorum. Senin kudretin benim ve her şeyin üzerindedir. Tevbemi kabul buyur ve
            beni mağfiret eyle.
            Ey Yüce Rabbim! Efendimiz Hazreti Muhammed’e ve tertemiz ailesine salât ü selâm
            et ve bereket ihsan eyle. O salât ü selâm ve bereket hakkı için beni ve kadın-erkek bütün
            inananları da bağışla; ey afv u mağfireti en güzel ve en hayırlı olan!
            Allahım! Önce tevbe ettiğim, sonra affına itimaden bir cür’et eseri olarak Seninle
            aramdaki ahdi bozup tevbemden cayarak tekrar işlediğim her günahımdan dolayı Senin
            ğufranına iltica ediyorum; beni bağışla.
            Ey Yüce Rabbim! Efendimiz Hazreti Muhammed’e ve tertemiz ailesine salât ü selâm
            et ve bereket ihsan eyle. O salât ü selâm ve bereket hakkı için beni ve kadın-erkek bütün
            inananları da bağışla; ey afv u mağfireti en güzel ve en hayırlı olan!
            Allahım! Beni azabına yaklaştıran, sevabından uzaklaştıran, rahmetinle arama bir
            perde gibi giren ya da üzerimdeki nimetlerinin saflık ve berraklığını gideren her bir
            günahımdan dolayı lütfen ve keremen beni affeyle.
            Ey Yüce Rabbim! Efendimiz Hazreti Muhammed’e ve tertemiz ailesine salât ü selâm
            et ve bereket ihsan eyle. O salât ü selâm ve bereket hakkı için beni ve kadın-erkek bütün
            inananları da bağışla; ey afv u mağfireti en güzel ve en hayırlı olan!
            Allahım! Yapmış bulunduğum iyi bir anlaşmayı bozarak, yine Senin hoşnutluğunu
            gözeterek bozduğum bir anlaşmaya geri dönerek, bir tasaddukta bulunmuşken ondan
            vazgeçerek işlediğim, cimriliğimden dolayı büyük bir hayırdan mahrum kaldığım ya da
            bir kimseyi hakkı olan hayırdan mahrum bıraktığım bütün günahlarımdan dolayı affına
            sığınıyorum; ne olur, bu bendeni bağışla.
            Ey Yüce Rabbim! Efendimiz Hazreti Muhammed’e ve tertemiz ailesine salât ü selâm
            et ve bereket ihsan eyle. O salât ü selâm ve bereket hakkı için beni ve kadın-erkek bütün
            inananları da bağışla; ey afv u mağfireti en güzel ve en hayırlı olan!
            Allahım! Verdiğin afiyet ve nimetleri yanlış yolda kullanarak, hemen azap etmemeni
            fırsat bilerek, bahşetmiş olduğun rızıkları sû-i istimal ederek ve başta Senin
            hoşnutluğunu mülahaza edip sonrasında cimri nefsime aldanarak ve rızana muhalif
            davranarak işlediğim her günahtan dolayı beni lütfen bağışla.
            Ey Yüce Rabbim! Efendimiz Hazreti Muhammed’e ve tertemiz ailesine salât ü selâm
            et ve bereket ihsan eyle. O salât ü selâm ve bereket hakkı için beni ve kadın-erkek bütün
            inananları da bağışla; ey afv u mağfireti en güzel ve en hayırlı olan!
            Allahım! Senin yüce katında haram iken kendimi bir ruhsatla mazur görüp nefsime
            helal sayarak, hırs ve arzu ile işlediğim her bir cürümden dolayı affını diliyorum; beni
            affeyle.
            Ey Yüce Rabbim! Efendimiz Hazreti Muhammed’e ve tertemiz ailesine salât ü selâm
            et ve bereket ihsan eyle. O salât ü selâm ve bereket hakkı için beni ve kadın-erkek bütün
            inananları da bağışla; ey afv u mağfireti en güzel ve en hayırlı olan!
            Allahım! Kullarının görmediği fakat sana ayan olan, afv u mağfiretini dilediğimde
            dileğime cevap verdiğin, aynı ma’siyeti tekrar işlediğimde yine setrettiğin bütün
            isyanlarımdan dolayı gufranına sığınıyorum; beni bağışla.
            Ey Yüce Rabbim! Efendimiz Hazreti Muhammed’e ve tertemiz ailesine salât ü selâm
            et ve bereket ihsan eyle. O salât ü selâm ve bereket hakkı için beni ve kadın-erkek bütün
            inananları da bağışla; ey afv u mağfireti en güzel ve en hayırlı olan!
            Salı Günü İstiğfarı
            Rahman ve Rahîm Allah’ın adıyla
            Allahım! Ayağımı atarak, elimi uzatarak, gözümü dikerek, kulağımı vererek, bir söz
            sarf ederek ya da bahşettiğin bir rızkı itlaf ederek işlediğim isyanlarım var. İsyanıma
            rağmen Senden tekrar rızık istedim, Sen de rızık verdin. O verdiğin rızkı kullanıp ben
            tekrar günaha girdim. Sen o günahı örttün. Ben o rızkın ziyadesini talep ettiğimde Sen
            mahrum etmeyip verdin. Ben ondan sonra yine göz göre göre ma’siyet işledim. Sen yine
            ifşa edip beni utanılacak durumlara sokmadın. Ben günahta ısrar ettikçe, Sen hilm ü
            kereminle muameleye devam ettin. Ya Ekramelekramîn, işte o günahların hepsinden
            Sana tevbe ve istiğfarda bulunuyorum. Ne olur, dualarımı kabul buyur ve beni
            mağfiretine nâil olan bahtiyar kulların zümresine dâhil eyle.
            Ey Yüce Rabbim! Efendimiz Hazreti Muhammed’e ve tertemiz ailesine salât ü selâm
            et ve bereket ihsan eyle. O salât ü selâm ve bereket hakkı için beni ve kadın-erkek bütün
            inananları da bağışla; ey afv u mağfireti en güzel ve en hayırlı olan!
            Allahım! Küçükleri Senin azabının elemini, büyükleri ikabının şiddetini çeken,
            işlenmesi nikmet, ceza ve gazabını çabuklaştıran, üzerinde ısrar edilmesi nimetlerinin
            zevaline sebep olan bütün cürümlerimden dolayı affını diliyorum; beni affet.
            Ey Yüce Rabbim! Efendimiz Hazreti Muhammed’e ve tertemiz ailesine salât ü selâm
            et ve bereket ihsan eyle. O salât ü selâm ve bereket hakkı için beni ve kadın-erkek bütün
            inananları da bağışla; ey afv u mağfireti en güzel ve en hayırlı olan!
            Allahım! Senden başka hiç kimsenin muttali olup bilemediği, beni onların cezasından
            ancak Senin af, mağfiret ve hilminin kurtarabileceği ne kadar günahım varsa hepsinden
            dolayı mağfiretine dehalet ediyorum; ne olur beni bağışla.
            Ey Yüce Rabbim! Efendimiz Hazreti Muhammed’e ve tertemiz ailesine salât ü selâm
            et ve bereket ihsan eyle. O salât ü selâm ve bereket hakkı için beni ve kadın-erkek bütün
            inananları da bağışla; ey afv u mağfireti en güzel ve en hayırlı olan!
            Allahım! Nimeti izale edecek, nikmete sebep olacak, haram ve yasak alanı ihlal
            edecek, arkasında pişmanlık bırakacak, hastalık ve dertleri uzatacak ve elemi
            çabuklaştıracak günahların hepsinden Sana, Senin rahmetine iltica ediyorum; beni
            mağfiret buyur.
            Ey Yüce Rabbim! Efendimiz Hazreti Muhammed’e ve tertemiz ailesine salât ü selâm
            et ve bereket ihsan eyle. O salât ü selâm ve bereket hakkı için beni ve kadın-erkek bütün
            inananları da bağışla; ey afv u mağfireti en güzel ve en hayırlı olan!
            Allahım! Hasenâtı yok edecek, seyyiatı katlayıp çoğaltacak, azap ve cezayı
            celbedecek ve Senin gazabına sebep olacak bütün günahlarım için affını diliyorum; beni
            affet ey semâvâtın Rabbi olan Yüce Allahım!
            Ey Yüce Rabbim! Efendimiz Hazreti Muhammed’e ve tertemiz ailesine salât ü selâm
            et ve bereket ihsan eyle. O salât ü selâm ve bereket hakkı için beni ve kadın-erkek bütün
            inananları da bağışla; ey afv u mağfireti en güzel ve en hayırlı olan!
            Allahım! Setredip örtmek ve bağışlamak Senin şanına en layık olan günahlarım için
            gufranını talep ediyorum. Saygı duyulup cezasından sakınılmaya layık olan da,
            günahkârların günahlarını bağışlama şanına yaraşan da yalnız Sensin.
            Ey Yüce Rabbim! Efendimiz Hazreti Muhammed’e ve tertemiz ailesine salât ü selâm
            et ve bereket ihsan eyle. O salât ü selâm ve bereket hakkı için beni ve kadın-erkek bütün
            inananları da bağışla; ey afv u mağfireti en güzel ve en hayırlı olan!
            Allahım! Düşmanlarına yardım etmek suretiyle Senin dostlarından birisine haksızlık
            yaptığım, ehl-i taata karşı ehl-i isyana taraf olduğum bütün günahlarımdan ötürü affını
            istiyorum; duama icabet buyur ve beni affet.
            Ey Yüce Rabbim! Efendimiz Hazreti Muhammed’e ve tertemiz ailesine salât ü selâm
            et ve bereket ihsan eyle. O salât ü selâm ve bereket hakkı için beni ve kadın-erkek bütün
            inananları da bağışla; ey afv u mağfireti en güzel ve en hayırlı olan!
            Allahım! İçine çokça dalmaktan dolayı bana zillet urbası giydiren, rahmetinden,
            rahmetinin genişliğinden ümit kestiren bütün günahlarımdan; ayrıca çok günah işleyerek
            kendi öz canıma kötülük etmekten ve isyanımın büyüklüğünü düşündüren, düşündürüp
            de, Sana taat ile rücû etmeme mâni olan yeis ve ümitsizlik günahından istiğfarda
            bulunuyor ve mağfiretini dileniyorum; beni bağışla.
            Ey Yüce Rabbim! Efendimiz Hazreti Muhammed’e ve tertemiz ailesine salât ü selâm
            et ve bereket ihsan eyle. O salât ü selâm ve bereket hakkı için beni ve kadın-erkek bütün
            inananları da bağışla; ey afv u mağfireti en güzel ve en hayırlı olan!
            Allahım! Öyle günahlar ki, onları işlemekle ben helake sürüklenecekken hilm ü
            rahmetinle muamelede bulunup beni kurtardın. Nimetinle tecelli ettin de, onlar yüzünden
            helak yurdu olan Cehennem’e yuvarlanmaktan halâs eyledin. Yine onlar sebebiyle
            dosdoğru yoldan ayrılıp dalâlete sapacakken irşad ve hidayetinle beni tekrar doğru yola
            koydun. İşte o günahların hepsinden Senin affına sığınıyorum; beni affeyle.
            Ey Yüce Rabbim! Efendimiz Hazreti Muhammed’e ve tertemiz ailesine salât ü selâm
            et ve bereket ihsan eyle. O salât ü selâm ve bereket hakkı için beni ve kadın-erkek bütün
            inananları da bağışla; ey afv u mağfireti en güzel ve en hayırlı olan!
            Allahım! Ümitsizlik, duaların reddi, belaların ardı ardına gelivermesi, tasaların
            birbirini takip etmesi ve gamların katlanarak hücum etmesi gibi elemli neticeler doğuran
            bütün günahlarımdan dolayı Senin mağfiret denizine iltica ediyorum; ilticamı kabul
            buyur ve ne olur, beni bağışla.
            Ey Yüce Rabbim! Efendimiz Hazreti Muhammed’e ve tertemiz ailesine salât ü selâm
            et ve bereket ihsan eyle. O salât ü selâm ve bereket hakkı için beni ve kadın-erkek bütün
            inananları da bağışla; ey afv u mağfireti en güzel ve en hayırlı olan!
            Çarşamba Günü İstiğfarı
            Rahman ve Rahîm Allah’ın adıyla
            Allahım! Dualarımın Senin yüce katında reddedilmesine sebep olacak, gazabını
            artıracak, benim dert ve sıkıntılarımı çoğaltacak ve Senden beklediğim ümitlerimin
            gerçekleşmesini engelleyecek günahlarımdan dolayı beni bağışla ve o günahlarımı
            lütfen sil.
            Ey Yüce Rabbim! Efendimiz Hazreti Muhammed’e ve tertemiz ailesine salât ü selâm
            et ve bereket ihsan eyle. O salât ü selâm ve bereket hakkı için beni ve kadın-erkek bütün
            inananları da bağışla; ey afv u mağfireti en güzel ve en hayırlı olan!
            Allahım! Kalbi öldüren, tasayı alevlendiren, zihni işgal eden, şeytanı memnun edip
            Rahman’ı gazaplandıran bütün günahlarım için affını dileniyorum; beni bağışla.
            Ey Yüce Rabbim! Efendimiz Hazreti Muhammed’e ve tertemiz ailesine salât ü selâm
            et ve bereket ihsan eyle. O salât ü selâm ve bereket hakkı için beni ve kadın-erkek bütün
            inananları da bağışla; ey afv u mağfireti en güzel ve en hayırlı olan!
            Allahım! Sonunda Senin sonsuz rahmetin hakkında ye’se yol açacak, mağfiretinden
            ümit kestirecek ve nezdindeki nihayetsiz lütuflardan mahrum bırakacak günahlarımın
            hepsinden tevbe ediyor, mağfiretini diliyorum; beni bağışla.
            Ey Yüce Rabbim! Efendimiz Hazreti Muhammed’e ve tertemiz ailesine salât ü selâm
            et ve bereket ihsan eyle. O salât ü selâm ve bereket hakkı için beni ve kadın-erkek bütün
            inananları da bağışla; ey afv u mağfireti en güzel ve en hayırlı olan!
            Allahım! Öyle günahlar işledim ki, Senin celâlin karşısında onlardan dolayı
            kendimden iğrendim. Dönüp tevbeler ettim; Sen de kabul buyurdun. Af diledim, affettin.
            Sonra heva ve hevesime mağlup düşüp tekrar aynı günahı işledim. İşlerken de, Senin
            rahmet, kerem ve affını düşündüm. Hatırıma hep müjde dolu beyanların geldi. Lakin o
            günah hususundaki Senin tembih ve tehditlerini unuttum. İşte o günahların hepsinden
            Sana sığınıyor, affını dileniyor ve yüreğimde beni bağışlayacağın recâsını taşıyorum.
            Ne olur, beni dergâhından eli boş geri çevirme.
            Ey Yüce Rabbim! Efendimiz Hazreti Muhammed’e ve tertemiz ailesine salât ü selâm
            et ve bereket ihsan eyle. O salât ü selâm ve bereket hakkı için beni ve kadın-erkek bütün
            inananları da bağışla; ey afv u mağfireti en güzel ve en hayırlı olan!
            Allahım! Dostlarının yüzlerinin ağardığı; birbirlerini levmederek huzuruna gelen,
            Senin de onlara, “Çekişmeyin huzurumda, çünkü Ben başınıza gelecek bu azabı daha
            önce size bir tehdit olarak bildirmiştim.” buyurduğun düşmanlarının da yüzlerinin
            karardığı o günde yüz kızartacak ne kadar günahım varsa hepsi için affını diliyorum;
            kulunu affeyle.
            Ey Yüce Rabbim! Efendimiz Hazreti Muhammed’e ve tertemiz ailesine salât ü selâm
            et ve bereket ihsan eyle. O salât ü selâm ve bereket hakkı için beni ve kadın-erkek bütün
            inananları da bağışla; ey afv u mağfireti en güzel ve en hayırlı olan!
            Allahım! İrtikâp ettiğim, sonra Senden utanarak hiç kimseye bahsetmediğim,
            nefsimden bilip sadrımda gizlediğim bütün günahlarımı sil ve onlardan dolayı beni
            muâheze etme. Beni mağfiret buyur. Hiç şüphesiz gizliyi de, gizlinin gizlisini de en iyi
            bilen Sensin.
            Ey Yüce Rabbim! Efendimiz Hazreti Muhammed’e ve tertemiz ailesine salât ü selâm
            et ve bereket ihsan eyle. O salât ü selâm ve bereket hakkı için beni ve kadın-erkek bütün
            inananları da bağışla; ey afv u mağfireti en güzel ve en hayırlı olan!
            Allahım! Kullarının hakkımda buğzuna, dostlarının da nefretine sebep olacak, beni
            ehl-i taattan uzaklaştıracak bütün ma’siyet, günah ve kusurlardan dolayı affına iltica
            ediyorum; ne olur, beni affet ve gönlüme affının serinliğini duyur.
            Ey Yüce Rabbim! Efendimiz Hazreti Muhammed’e ve tertemiz ailesine salât ü selâm
            et ve bereket ihsan eyle. O salât ü selâm ve bereket hakkı için beni ve kadın-erkek bütün
            inananları da bağışla; ey afv u mağfireti en güzel ve en hayırlı olan!
            Allahım! İçinde küfre giden bir yol olan, fikir ve tefekkürü iptal eden, arkasında
            fakirlik bırakan, zorluğu celbeden, hayırdan engelleyen, perdeyi yırtan ve kolaylığa
            mâni olan her bir günahım için affını talep ediyorum; lütfen ve keremen beni affeyle.
            Ey Yüce Rabbim! Efendimiz Hazreti Muhammed’e ve tertemiz ailesine salât ü selâm
            et ve bereket ihsan eyle. O salât ü selâm ve bereket hakkı için beni ve kadın-erkek bütün
            inananları da bağışla; ey afv u mağfireti en güzel ve en hayırlı olan!
            Allahım! Ecelleri yakınlaştıran, emellerin önünü kesen ve amelleri çirkinleştiren
            bütün günahlarımdan dolayı mağfiretini ümit ediyorum; beni bağışla ve ümitlerimde
            bana hicran yaşatma.
            Ey Yüce Rabbim! Efendimiz Hazreti Muhammed’e ve tertemiz ailesine salât ü selâm
            et ve bereket ihsan eyle. O salât ü selâm ve bereket hakkı için beni ve kadın-erkek bütün
            inananları da bağışla; ey afv u mağfireti en güzel ve en hayırlı olan!
            Perşembe Günü İstiğfarı
            Rahman ve Rahîm Allah’ın adıyla
            Allahım! Senin tertemiz yarattığını kirleten, örttüğünü açan ve tezyin buyurup
            süslediğini çirkinleştiren günahlarımdan Sana sığınıyor, affını dileniyorum; beni affeyle.
            Ey Yüce Rabbim! Efendimiz Hazreti Muhammed’e ve tertemiz ailesine salât ü selâm
            et ve bereket ihsan eyle. O salât ü selâm ve bereket hakkı için beni ve kadın-erkek bütün
            inananları da bağışla; ey afv u mağfireti en güzel ve en hayırlı olan!
            Allahım! Senin müjde ambalajlı vaadlerine ulaşmaya mâni olacak, işlendiği zaman
            Senin gazabının artmasından emin olunamayacak, onlar dururken rahmetin inmeyecek ve
            nimetlerin devam etmeyecek bütün günahlarımı bağışla.
            Ey Yüce Rabbim! Efendimiz Hazreti Muhammed’e ve tertemiz ailesine salât ü selâm
            et ve bereket ihsan eyle. O salât ü selâm ve bereket hakkı için beni ve kadın-erkek bütün
            inananları da bağışla; ey afv u mağfireti en güzel ve en hayırlı olan!
            Allahım! Gündüzün aydınlığında insanların görmesinden çekinerek, gecenin
            karanlığında da, Sana karşı bir cür’etin neticesi olarak işlediğim günahlarım var. Bütün
            sırların Senin nezdinde açık, gizliliklerin de bâriz ve ayan olduğunu, hiçbir kimsenin o
            günahların cezasını benden uzaklaştıramayacağını ve yüce katında ne mal ne evlat,
            sadece kalb-i selîmin fayda vereceğini bile bile işlediğim günahlar. Onların hepsinden
            Senin enginlerden engin ğufran denizine sığınıyorum; ne olur, beni mağfiret buyur.
            Ey Yüce Rabbim! Efendimiz Hazreti Muhammed’e ve tertemiz ailesine salât ü selâm
            et ve bereket ihsan eyle. O salât ü selâm ve bereket hakkı için beni ve kadın-erkek bütün
            inananları da bağışla; ey afv u mağfireti en güzel ve en hayırlı olan!
            Allahım! Senin zikrini unutturan, ikazların karşısında gaflete sebep olan, mekrinden
            her zaman emin olma gibi büyük bir kusura yol açan ve nezdindeki hayır ve
            güzelliklerden ümit kestiren her bir günahtan Sana sığınıyor ve onlardan dolayı beni
            bağışlamanı diliyorum.
            Ey Yüce Rabbim! Efendimiz Hazreti Muhammed’e ve tertemiz ailesine salât ü selâm
            et ve bereket ihsan eyle. O salât ü selâm ve bereket hakkı için beni ve kadın-erkek bütün
            inananları da bağışla; ey afv u mağfireti en güzel ve en hayırlı olan!
            Allahım! Kitab-ı Muhkem’indeki, “Biz onları çeşitli azaplara da uğrattık. Buna
            rağmen yine de Rabbilerine boyun eğip O’na yalvarıp yakarmadılar.” şeklindeki
            mübarek beyanını bana işittirdiğin hâlde, rızkım azalıp daraldığında nankörlük yaparak,
            şekvada bulunup dergâhından yüz çevirerek, Hâlık’ı bırakıp da mahlûkatın önünde
            eğilerek, onlara yüzsuyu döküp yalvararak işlediğim günahlarım için afv u mağfiretini
            istiyorum; beni affet, beni bağışla.
            Ey Yüce Rabbim! Efendimiz Hazreti Muhammed’e ve tertemiz ailesine salât ü selâm
            et ve bereket ihsan eyle. O salât ü selâm ve bereket hakkı için beni ve kadın-erkek bütün
            inananları da bağışla; ey afv u mağfireti en güzel ve en hayırlı olan!
            Allahım! Bir sıkıntı ve hüzünle karşılaştığımda Sen varken başkalarından yardım
            isteyerek, Senden başkasından inayet dileyerek ve Yâr’ı bırakıp da ağyarın himayesine
            girerek işlediğim günahlardan ötürü affını diliyorum; ne olur, bendeni affeyle.
            Ey Yüce Rabbim! Efendimiz Hazreti Muhammed’e ve tertemiz ailesine salât ü selâm
            et ve bereket ihsan eyle. O salât ü selâm ve bereket hakkı için beni ve kadın-erkek bütün
            inananları da bağışla; ey afv u mağfireti en güzel ve en hayırlı olan!
            Allahım! Her ihtiyacımı karşılamaya muktedir Sen olduğun hâlde ve benim Senden,
            Senin inayetinden müstağni bulunmam mümkün değil iken, Senden değil de
            başkalarından korkarak, Sana değil de yarattıklarına el açarak, başkasında bulunan bir
            şeye tamah edip elindekine nâil olabilmek için Sana rağmen ona boyun eğip itaat ederek
            işlediğim her bir günahım için affını talep ediyorum; beni affeyle.
            Ey Yüce Rabbim! Efendimiz Hazreti Muhammed’e ve tertemiz ailesine salât ü selâm
            et ve bereket ihsan eyle. O salât ü selâm ve bereket hakkı için beni ve kadın-erkek bütün
            inananları da bağışla; ey afv u mağfireti en güzel ve en hayırlı olan!
            Allahım! Nefs-i emmaremi bana cılız, küçük ve basit gösteren ve böylece beni
            nefsimin oyunları karşısında çaresizliğe düşüren bütün günahlarımdan dolayı affını
            diliyorum; beni affeyle.
            Ey Yüce Rabbim! Efendimiz Hazreti Muhammed’e ve tertemiz ailesine salât ü selâm
            et ve bereket ihsan eyle. O salât ü selâm ve bereket hakkı için beni ve kadın-erkek bütün
            inananları da bağışla; ey afv u mağfireti en güzel ve en hayırlı olan!
            Allahım! Kaleminin yazdığı, ilminin ihata ettiği, ömrümün sonuna kadar işleyeceğim
            bütün günahlarımı; öncesini, sonrasını; kasten ya da hataen olanını; azını, çoğunu;
            küçüğünü, büyüğünü; önemsiz görüneni, büyük tehlike taşıyanı; eskisini, yenisini;
            gizlisini, açığını; başkalarının görmediğini, gördüğünü ve bunlarla beraber ömrüm
            boyunca işlediğim ne kadar kusur, cürüm, ma’siyet, suç ve günah varsa hepsini sil ve
            nedamet yüklü istiğfarlarla kapına gelmiş bu bendeni mağfiret buyur.
            Ey Yüce Rabbim! Efendimiz Hazreti Muhammed’e ve tertemiz ailesine salât ü selâm
            et ve bereket ihsan eyle. O salât ü selâm ve bereket hakkı için beni ve kadın-erkek bütün
            inananları da bağışla; ey afv u mağfireti en güzel ve en hayırlı olan!
            Allahım! Bilerek ya da bilmeyerek içine girdiğim her bir günah için mağfiretini
            dileniyor, kullarının üzerimdeki hakları olarak kaydettiklerin için de beni bağışlamanı
            talep ediyorum. Şüphesiz kullarının üzerimde pek çok hakkı var ve nefsim o haklara
            bedel Senin nezdinde rehindir.
            Allahım! Her ne kadar o haklar çoksa da, Senin rahmetin bahrına nispet onlar bir şey-i
            kalîl hükmündedir.
            Allahım! Kadın yahut erkek, hangi kulunun toprağından ya da malından bir şey gasp
            etmiş, haysiyetine veya bedenine bir zarar dokundurmuş isem, o kulların ister ölmüş,
            ister kayıp, ister hayatta olsun, isterse de onların hakkını benden yakınları talep etmiş
            bulunsun; haklarını onlara iade edemez ve helallik almaya muktedir olamazsam, Senin
            kerem, cömertlik ve nezdindeki sınırsız güzelliklerle onları benden hoşnut etmeni
            dilerim. Ne olur, onların benim üzerimde hasenâtımı eksiltecek bir hakkını bırakma.
            Onları razı edecek şeyler Senin nezdinde çoktur; lâkin Sen daha iyi bilirsin ki, benim
            yanımda onların kabul edeceği hiçbir şey yoktur. Lütfen ve keremen Allahım, yevm-i
            kıyamette benim hasenâtımı onların seyyiâtını affetmek karşılığında kullanma ve onların
            benim üzerimdeki haklarını meccanen onlara lutfet.
            Ey Yüce Rabbim! Efendimiz Hazreti Muhammed’e ve tertemiz ailesine salât ü selâm
            et ve bereket ihsan eyle. O salât ü selâm ve bereket hakkı için beni ve kadın-erkek bütün
            inananları da bağışla; ey afv u mağfireti en güzel ve en hayırlı olan!
            “Yüce Zâtından başka bir ilah asla söz konusu olmayan, Hayy, Kayyum ve azamet
            tahtının sultanı Allahım! Tevbe ve istiğfar ile Sana rücû ediyor ve beni yarlığamanı
            diliyorum. (3 defa)” Öyle bir istiğfar ki, her göz açıp kapamada, her nefes alıp vermede
            yüz binler kata ulaşsın. Ezelî, Ebedî, Bâkî, Sermedî, Mâlik-i Hakîkî Allah dâim oldukça
            -ki O, fenâ ve zevalden müberrâ ve muallâ bir Zât-ı Ecell ü A’lâ’dır-, o istiğfar
            katlanarak artsın. Ebedlere kadar devam etsin, çağlar boyu tazelenerek sürsün. Ey Hû,
            ey Kendisinden başka ilah olmayan Ğaffâr! Mağfiret talebimi kabul buyur ve beni
            bağışla.
            Allahım! O istiğfarı icabete mazhar dualar, atıyye ve armağanlarla mükâfatlandırılmış
            dilekler zümresinden say. Say ki, Sen her şeye Kâdirsin.
            Allahım! İnsanlığın İftihar Tablosu Efendimiz Hazreti Muhammed’e ve tertemiz ehl-i
            beytine, Sen daim ve bâkî oldukça salât eyle. İlmin taalluk ettikçe -ki ona nihayet
            yoktur- o salât da devam etsin. Senin razı, Resûlünün hoşnut olduğu ve onunla Senin
            benden razı ve hoşnut olduğun bir salât olsun. Salât eylediğin gibi aynı şekilde selâm da
            eyle. Bunun için de Sana nihayetsiz hamd ü senalar olsun. “İzzet ve kudret Rabbi olan
            senin Rabbin onların bütün bâtıl iddialarından münezzehtir, yücedir. Selam bütün
            peygamberleredir. Bütün hamdler Âlemlerin Rabbi Allah’adır.”</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Ya İlahî! Yıldızlar gaybûbet âlemine, gözler de uykuya daldılar. Mal-mansıp
            sahiplerinin kapıları art arda kapandı. Senin yüce dergâhının kapısı ise bir dileği
            olanlara her zaman açıktır. Ya İlahî ve ya Seyyidî! Benim dünya metâından nasibimi
            dilersen küffâra ver; âhiretten nasibimi de inandığı hâlde isyan eden müminlere bahşet.
            Ben dünyada başka değil sadece Senin zikrini, âhirette de yalnız ru’yet-i cemâlini
            diliyorum. İlahî! Sana hamd olsun ki bir belaya müptela değilim; olsam da şikâyet
            edecek değilim. Senden muradım ne “kudret helvası” ve ne de “bıldırcın eti”dir. Benim
            biricik muradım yalnız Sensin. Sen bana dünyayı da versen, âhireti de versen benim
            gönlüm iki cihanda da başka değil sadece Mevlâmın ru’yetiyle hoşnut olacaktır.</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Ey Yüce Allahım! Yaratmış olduğun bütün varlıklar hürmetine.. arşının ağırlığı..
            Zâtının hoşnutluğu.. Ulu Zâtının nuru.. ilminin enginliği.. kuvvetinin nihayetsizliği..
            kudretinin genişliği.. şükrünün hakikati.. rahmetinin sonsuzluğu.. meşîetinin kuşatıcılığı..
            Yüce Zâtının külliyyeti.. sıfatlarının bütünü.. evsâfının temâmiyeti.. esmâ-i hüsnânın
            kesreti.. sırrının gizliliği.. örtüp korumanın güzelliği.. iyilik ve ihsanının bolluğu..
            nimetlerinin mükemmelliği.. cömertliğinin feyzi.. gazabının şiddeti.. rahmetinin sebkati..
            kelîmât-ı teşrîiyye ve tekvîniyyenin sayısı.. nüfûzunun sınırsızlığı.. ferdâniyetinin
            tefrîdi.. vahdâniyetinin tevhîdi.. bekânın bekâsı.. âfâkının sermediyeti.. rubûbiyyetinin
            izzeti.. cebbâriyetin.. hamdin.. mecdin.. utûfet ve şefkatin.. iyiliğin.. in’âmın.. ihsânın..
            hakkın ve hakkının hakkı hürmetine, bütün bunlar Senin yüce nezdinde tam olarak ne
            ifade ediyorsa, onun hürmetine Senden diliyor ve dileniyorum.
            Allahım! Senden dünyada ve âhirette, bütün tasa ve gamlardan, vebâdan, her türlü
            beladan, tükenmişlikten, afet ve belaların her çeşidinden şifâ ve kurtuluş yolu
            bahşetmeni diliyorum. Ey Merhametlilerin Merhametlisi Allahım! Senin sonsuz
            rahmetine dehâlet ediyor, “Kâf Hâ Yâ Ayn Sâd hakkı için, “Tâ Hâ” ve “Yâ Sîn” hakkı
            için, “Hâ Mîm. Ayn Sîn Kâf” hakkı için ve “İnnâ fetahnâ leke fethan mübînâ/şüphesiz
            ki Biz, sana apaçık bir fetih bahşettik.” hakkı için dualarımı kabul buyurmanı
            diliyorum.
            Ey lütf u ihsan sahibi Allahım! Ey Erhamürrâhimîn! Sonsuz rahmetin hakkı için
            Senden dileniyorum: Beni dinimde engin anlayışın ifadesi olan fıkıhla rızıklandır.
            İlmimi ziyadeleştir. Rızkımı kâfî eyle. Bedenime sıhhat ver. Ölmeden önce bütün kusur
            ve günahlarımdan tevbeye beni muvaffak kıl. Ölüm esnasında rahat ve huzur bahşet.
            Öldükten sonra da günahlarımı mağfiret buyur. Hesabımı necat ile neticelendir ve
            sırattan kolayca geçmeyi nasip eyle. Efendimiz Hazreti Muhammed’e, pırıl pırıl aile
            efrâdına ve kerem âbideleri olan sahabesine salât ve selâm eyle.</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Ey Efendiler Efendisi! (Ey Allah’ın Müstesna Resûlü!) Sadece Sana yöneldim ve
            huzuruna geldim. Hoşnutluğunu umuyor ve himayene dehâlet ediyorum.
            Ey mahlûkatın en hayırlısı! Yüce Allah’a yemin olsun ki, Sana karşı iştiyakla dolu ve
            Senden gayrı hiç kimseyi arzulamayan bir kalbim vardır.
            Şanın hakkı için, gerçekten ben Sana vurgunum. Allah da biliyor ki, hakikaten ben
            Sana tutkunum.
            Sen ki, Sen olmasaydın hiç kimse yaratılmazdı. Hayır asla, Sen olmasaydın, kâinatta
            hiçbir varlık yaratılmazdı.
            Sen o büyük Zâtsın ki, Kamer Senin nurundan giyindi. Güneş de yine Senin
            güzelliğinin nuruyla parıldadı.
            Sen o büyük Zâtsın ki, Mi’rac’da semaya yükseltilince, sema da Seninle yüceldi ve
            Sen İsra’da gece yürüyünce sema hiç görmediği süs ve zinetine erişti.
            Sen o büyük Zâtsın ki, Rabbin Sana, “Merhaba!” diyerek seslendi. Seni selâmlayarak
            hiç kimsenin eremediği kurb-u huzuruna davet etti.
            Sen o büyük Zâtsın ki, bizim için Rabbinden şefaat dileyince, Rabbin lütfuyla kabul
            edip, “Senden başkasına müyesser değil bu devlet.” buyurdu.
            Sen o büyük Zâtsın ki, Âdem Nebî, zellesinden dolayı Rabbine, Seninle tevessülde
            bulundu; ceddin olduğu hâlde, o zelleden Seninle kurtuldu.
            Yine Halîlullah, Senin hürmetine Rabbine yalvarınca, ateş serin ve selâmetli oldu.
            Hakikaten Senin güzelliğinin parlak nuru karşısında ateş kayboldu.
            Eyyûb Nebî de kendisine zarar dokununca Senin nâm-ı celîlinle dua etmişti. Etmiş ve
            o hastalığından şifa bulup iyileşivermişti.
            Hazreti Mesîh de Seni haber vermiş ve ümmetine müjdelemişti. Birbirinden güzel
            sıfatlarınla Seni medhetmiş, büyüklüğünü sesinin ulaştığı her yere iletmişti.
            Aynen öyle Mûsa (aleyhisselâm) da hep Seninle tevessül etti. Kıyamet gününde o ulü’lazm
            Nebî de yine Senin himayene iltica edecektir.
            O gün, bütün enbiya, bütün mahlûkat, resûller ve melekler hep Senin Livâü’l-hamd ile
            müsemma sancağın altında toplanırlar.
            Hiç kimsenin ulaşamayacağı mucizeler ve anlatılmasına kelimelerin kifayet
            edemeyeceği fâikiyet ve faziletler hep Sana aittir.
            İçine zehir konulan et, sofrana getirildiğinde zehirli olduğunu söylemiş, keler de
            huzurunda “Lebbeyk” diyerek risaletine şehadet etmişti.
            Kurt Senin risaletine şehadet getirmiş, ceylan da yine bir mucize eseri olarak Seninle
            konuşmuştu. O ceylan, Senden yardım istemiş, Senin himayene sığınmış ve Senin
            sayende avcıların elinden kurtulmuştu.
            İşte öyle vahşi hayvanlar gelip Seni selâmlıyorlardı. Yine bir gün bir deve yanına
            kadar gelmiş, dile gelmiş ve haklı ile haksızı huzur-u pürnurunda beyan etmişti.
            Ağaçlar... onlar da davetine icabet etmiş ve itaat ve inkıyad içerisinde koşarak yanına
            varmış ve nidana icabette bulunmuşlardı.
            Sular o mübarek avuçlarından taşıp taşıp aktı. Taşlar da Senin bereketli elinde huşû
            içinde tesbihe vardı.
            Bir bulut koskoca arzda sadece Seni gölgeledi. Hurma kütüğü Sana tekrar kavuşmak
            için inim inim inledi.
            Bazen yürüyüşünden yumuşak toprakta iz kalmazdı. Bazen de mübarek ayakların sert
            kayalarda izler bırakırdı.
            Nice hastalar, hastalıklarına Senin şifalı ellerinde deva buldu. Aslında bütün yeryüzü
            Senin cömertliğinle berekete gark oldu.
            Kaybettikten sonra Hazreti Katâde’ye gözlerini iade eden Sen, yine İbn Husayn’e
            (radıyallahu anh) Allah’ın izniyle şifa veren de Sendin.
            Hubeyb ve İbn Afrâ (radıyallahu anhumâ) yaralandıklarında da, mübarek ellerinle onları
            iyileştiren başkası değil yine Sendin.
            Hayber Gazası’nda Haydar-ı Kerrâr Hazreti Ali’nin gözleri ağrıyınca, tertemiz ve şifa
            vesilesi tükrüğünle ona da şifa olan yine Sendin.
            Hazreti Câbir’in oğlu vefat ettiğinde, Sen Rabbine dua etmiştin. Muhyî olan Rabbin de
            Senin duanı kabul ederek onu diriltivermiş ve böylece Senin gönlünü hoşnut etmişti.
            Ümm-ü Ma’bed’in sütten kesilen koyununa mübarek ellerinle dokunup da okuyunca, o
            koyuncağız hemen süt olup akıvermişti.
            O kuraklık senesinde Sen ellerini açıp Rabbine yalvarınca, duan üzerine bulutlar
            hazinelerini açmış ve bârân-ı rahmet boşalıvermişti.
            İns ü cin herkesi risaletine davet ettin; onlar da seve seve Senin nidana icabet ve
            yoluna inkıyad ettiler.
            Ey hidayet sancağı! Asırlardır katmerleşmiş cahiliye küfrünü yerle bir eden Sen,
            dünya ve âhiret saadetini getiren İslâm’ı tebliğ edip yücelten de yine Sensin.
            Sana ısrarla düşmanlık besleyenler, Kalîb denilen Bedir çukurunda sar’a nöbetine
            tutulmuş gibi yerlere kapaklandılar. Dahası Sana ettikleri cefadan dolayı da Hakk’ın
            rızasından büsbütün mahrum kaldılar.
            O şanlı Bedir gününde Rabbinin nezdinden melekler Sana geldi ve Seninle beraber o
            amansız düşmanlarla mücadele ettiler.
            Mekke’yi fethettiğin zaman gerçek bir fetih, çetin Ahzab gününde de emsalsiz bir
            nusret ve yardım gördün.
            Hazreti Hûd ve Yûnus’un güzellikleri Senin eşsiz güzelliğinin eseri değil de ya nedir!
            Yine güzelliğiyle meşhûr Yusuf’un (aleyhisselâm) cemâli de kaynağını Senin güzeller
            güzeli dîdârından alır.
            Bütün enbiyaya fâik oldun Sen ey Tâ Hâ; tesbih ile hamd ederiz İsra gecesi Seni
            gökler ötesine davet eden Sübhan’a.
            Allah’a yemin olsun ki, Seni peygamber olarak gönderen hakkı için, bütün bir kâinatta
            yoktur Senin benzerin ey Yâ Sîn.
            Ey Müddessir! Şairler Seni vasfetmekten aciz, üstün vasıflarını saymaktan da bitkin
            düştüler.
            Hazreti İsa’nın İncil’i, Senin gelişini bildirmek ve müjdelemek için geldi. Bizim
            kitabımız Kur’ân da Senin ulûhiyet eksenli güzel ahlâkını bizlere haber verdi.
            Hal böyle olunca methetmek isteyenler Seni nasıl tavsif edebilir, erbab-ı kalem Senin
            yere göğe sığmayan mananı nasıl bir araya getirebilirler!
            Hak Teâlâ’ya yemin olsun ki, denizler mürekkepleri, bütün ağaçların dalları da
            kalemleri olsa...
            Ve insanlar ile cinler bir araya gelseler, ebediyyen Senin Kendine has fâikiyetlerini
            cem’ edemeyecek, dahası bihakkın onları idrake bile güç yetiremeyeceklerdir.
            Ey Efendim! Şu kalb(ciğ)im Sana âşık, Sana mübteladır. Çıkmak üzereyken bile ruhum
            yine Senin aşkınla dopdolu olacaktır.
            Sükût ettiğim zaman bütünüyle Seninledir sessizliğim; konuştuğumda da sadece medhi
            Resûl’ü okur dilim.
            Duyduğum her güzel söz Senin lâl ü güher sözlerindendir. Baktığımda bütün ufkumu
            yine Sen kaplarsın da, Senden başka hiçbir şey görmem.
            Ey Efendim! Fakr u ihtiyacıma şefaatini ümit ederim. Çünkü bütün kâinatta bir tek
            Senin zenginliğine muhtaç hâldeyim.
            Ey ins ü cinnin en kerîmi, ey varlık hazinesi! Bana da cömertlikle muamele et. Benden
            hoşnut ol ve beni de Kendinden razı ve hoşnut eyle.
            Senin cömertliğinden gelecek ihsanlara karşı çok istekliyim. Bu âlemde Ebû Hanîfe
            için Senden gayrısı yoktur.</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Merhaba, hoş geldin ey berekete açık yeni gün ve ey yeni sabah! Ve merhaba ey kâtip
            ve şâhit melek! Şu ikrarımızı bizim için kaydet: Hamîd, Mecîd, Refî’, Vedûd olan,
            kâinatta hikmeti muktezasınca dilediğini yapan Allah’ın adıyla başlıyorum. Allah’a
            inanmış, likâullahı tasdîk etmiş, hüccetlerini itirafta bulunmuş, günahlarımdan O’na
            istiğfar etmiş, rubûbiyetine boyun eğmiş, ulûhiyette tek olduğuna iman etmiş, O’na olan
            ihtiyacımın şuuruyla O’na güvenip dayanmış olarak sabahladım. Kendisinden başka bir
            ilah bulunmadığına ve Muhammed’in (aleyhissalâtü vesselâm) O’nun kulu ve resûlü
            olduğuna, yine Yüceler Yücesi Allah’ı, meleklerini, nebîlerini, elçilerini, Arş’ını
            taşıyan meleklerini, yarattıklarını ve yaratmakta olduklarını şahit tutarız. Cennet hak,
            Cehennem hak, Kevser havuzu hak, şefaat hak, Münker ve Nekîr hak, vaad ve vaîd-i
            İlâhî hak ve likâullah haktır. “Ve kıyamet saati kesinlikle gelecek ve Allah kabirlerde
            olanları diriltecektir.” İşte biz, bu itikat ve inançla yaşar, ölürken bu inançla ölür,
            ötede dirildiğimde de yine aynı inançla diriliriz.
            Allahım! Sen benim Rabbimsin. Senden başka bir ilah yoktur. Beni Sen yarattın. Ben
            Senin kulunum ve gücüm yettiği ölçüde Sana verdiğim söze sâdık olacağım. Şerli her
            şeyin şerrinden Sana sığınıyorum Allahım!
            Allahım! Ben günah işleyip nefsime zulmettim. Sen benim büyük-küçük bütün
            günahlarımı bağışla. Çünkü onları ancak Sen bağışlayabilirsin. Beni ahlâkın en güzeline
            ulaştır. Şüphesiz, onun en güzeline ulaştıracak Senden başka hiç kimse yoktur. Onların
            çirkin olanlarını da benden uzak tut. Tut ki, Senden başka onları benden uzak tutacak bir
            güç ve kuvvet sahibi bulunmaz.
            Lebbeyk ya Rab! Fermanına uydum. Divanına geldim. Büyük bir sürurla emrine ve
            davetine icabet ettim. Her zaman etmeye de âmâdeyim. Her hayır ve güzellik Senin
            elindedir. Ben Seninim ve dönüşüm her zaman Sanadır. Huzurunda beni bağışlamanı
            diliyor ve bütün kusurlarımdan dolayı tevbe ediyorum. İnandım Allahım gönderdiğin
            bütün peygamberlere, indirdiğin bütün kitaplara. Salât ü selâm şanı yüce nebî
            Efendimiz Hazreti Muhammed’e ve âline. O Nebîler Serveri, benim sözümün başı ve
            sonu, anahtarı ve mührüdür. Bütün nebî ve resûllere de salât ve selâm eyle Allahım. O
            salavât hürmetine dualarımıza da icabet buyur, buyur ki Sen âlemlerin yegâne Rabbisin.
            Allahım! Bizleri Cennet’te Peygamberimiz Hazreti Muhammed’in (aleyhissalâtü vesselâm)
            havzının başına ulaştır. Ulaştır ve o havuzdan tam kanacağımız, kolaylık ve afiyetle
            içebileceğimiz ve daha asla susamayacağımız şekilde bizi içmeye muvaffak kıl. Ahdini
            bozanlardan, şüphelere kapılanlardan, fitnelere maruz kalanlardan, gazaba
            uğrayanlardan ve dalâlete düşenlerden olmaktan bizi koru. Bizi Fahr-i Kâinat
            Efendimiz’in zümresi içerisinde haşret ve hüsrana maruz bırakma.
            Allahım! Beni dünya fitnelerinden sıyanet buyur. Sevip hoşnut olduğun söz ve amelleri
            ortaya koymaya muvaffak kıl. Her hâlimi düzelt. Dünyada ve ötede sâbit söz ile beni
            sâbit kıl. Her ne kadar günah işleyerek zulme girmiş olsam da beni Senin dosdoğru
            yolundan ayırma Allahım!
            Ey Aliyy, Azîm, Bari’, Rahîm, Azîz ve Cebbâr olan Allahım! Sübhansın, her türlü
            eksiklikten münezzeh ve muallâsın.
            Her bir tarafıyla göklerin Kendisini tesbih ettiği Rabbim Sübhan’dır. Kendilerine
            mahsus sesleriyle dağların sürekli tesbihatta bulundukları Rabbim Sübhan’dır.
            Denizlerin dalgalarıyla tesbih edip durdukları Rabbim Sübhan’dır. Balıkların
            kendilerine mahsus kelimeleriyle daima tesbih ettiği Rabbim Sübhan’dır. Gökteki
            yıldızların burçlarıyla Kendisini mütemadiyen tesbih ettiği Rabbim Sübhan’dır.
            Ağaçların, kökleri, yeşil ve parlak renkleri ve meyveleriyle Yüce Zâtını sürekli tesbih
            ettikleri Rabbim Sübhan’dır. Yedi kat semanın, yedi kat arzın, içindekiler ve
            üzerindekilerin devamlı tesbih ettikleri Rabbim Sübhan’dır. Her şeyin her an tesbih
            ettiği Halîm Rabbim Sübhan’dır. Sübhansın Rabbim, Senden başka bir ilah yoktur, Sen
            teksin, eşsizsin, şerîkin bulunmaz. Biz Senin için yaşar, yine Senin için ölürüz. Senin
            hayatınsa kendindendir, ezelî olduğu gibi aynı zamanda ebedîdir. Ölüm Senin için asla
            söz konusu değildir. “Her hayır ve güzellik Senin elindedir. Senin gücün her şeye
            yeter.”</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            İlahî! Sen fazl u kerem ve izzet ü ikram sahibisin; benimse tek sermayem hatalarım ve
            günahlarım; ne olur kulunu affet. İsyankâr isem de affına olan ümidim hiç sarsılmadı;
            diliyor ve dileniyorum; kapıkulunu umduklarına nâil et.
            İşte huzurundayım ve suçlarımı itiraf ediyorum; merhametinle muamelede bulun ve bu
            aciz bendeni azaba dûçar kılma. Halk hep salih bir insan olduğumu düşünüyor; hâlbuki
            ben onların en kötüsüyüm; merhametine iltica ediyorum; beni bana bırakma.
            Bütün varlığımı senin aşk u sevdan uğrunda terk ettim. Seni görme yolunda iyâlimi de
            yetim bıraktım. Beni parça parça etsen bile bu gönül Senden başkasına asla
            meyletmeyecek. Kapına gelmiş ve Senin şefkatine nâil olmayı uman bu zayıf bîçârenin
            günahlarını affet. Her ne kadar defteri isyanla dolu olsa da, ey Müheymin, Senden
            başkasına secde etmedi, etmeyecek.
            İlahî! Asî kulun yine kapına geldi; dağlar azametindeki günahlarını ikrar edip, ellerini
            Sana açıyor ve sadece Sana açar. Şayet Sen mağfiret edersen, hiç şüphesiz o Senin
            şanındandır; kovarsan dergâhından, beni Senden başka kim affedebilir!
            İlahî! Halâs (kurtuluş) ümidiyle ihlasla bütün günahlarımdan tevbe ettim. Ey inayetiyle
            yardım isteyenlerin yardımına koşan! Perçemlerden tutulan mahşer gününde, inayetinle
            benim yardımıma da yetiş!</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Dinimde Allah bana yeter.. dünyamda Allah bana yeter.. gam ve tasa veren şeylere
            karşı keremi sonsuz Allah bana yeter.. haddini aşıp saldıranlara karşı hilm ve kuvveti
            nihayetsiz Allah bana yeter.. arkamdan tuzak kuranlara karşı azabı pek şiddetli, kudreti
            de bütün kudretlerin üstünde olan Allah bana yeter.. ölüm esnasında, rahmeti hudutsuz
            olan Allah bana yeter.. kabir sorgusunda, re’feti sonsuz Allah bana yeter.. hesap günü
            keremi nihayetsiz Allah bana yeter.. mizanda, lütufları çok olan Allah bana yeter..
            sıratta, kudreti nâmütenâhî olan Allah bana yeter.. “Allah bana yeter. O’ndan başka
            ilah yoktur. O’na tevekkül ettim. O, Arş-ı Azîm’in Rabbidir.”</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            “Ey en ince noktalara kadar ihtiyaçları gören, gözeten Allahım! Gizli ve sürpriz
            lütuflarınla benim de yanımda ve yardımcım ol. Bana da yetiş. Ben ihtiyaçla kıvranan
            bir zelîlim. Sen ise kudret ve zenginliği nihayetsiz bir Kaviyy ü Ğanî’sin. Ey hesapları
            gayet süratle gören, cezalandırması pek şiddetli olan, dilediği kullarını bağışlayan,
            onlara rahmetiyle muamelede bulunan, semavat ve arzı yaratan, her şeyi yokluktan
            varlık âlemine çıkaran, daneleri ve çekirdekleri çatlatıp yararak gelişme yoluna koyan,
            karanlığı yarıp sabahı ortaya çıkaran, bütün iyiliklerin yegâne sahibi olan, seyyiatı
            uzaklaştıran, hataları yarlığayan, ayıp ve kusurları örten, belalara geçit vermeyen,
            sürçmeleri görmezden gelen, ölüleri ve ölü ruhları dirilten, yeri ve gökleri aydınlatıp
            nurlandıran Allahım! Senden, huzurunda bulunduğum şu saatlerde ihtiyacımı karşılamanı
            diliyorum. Evvelkilerin ve sonrakilerin yegâne İlahı, gökleri ve yerleri eşsiz surette
            yaratan, celâl ve ikram sahibi Sensin. Efendimiz Hazreti Muhammed’e, paklardan pak
            âline, birr u kerem ile mevsuf ashâbına da salât ve selâm eyle. Bütün bunları Senin
            rahmetinden, Efendimiz Mefhar-i Mevcûdât Hazreti Muhammed (aleyhi efdalüssalavât),
            O’nun ehl-i beyti ve bütün ashâbı hürmetine diliyoruz ey Merhametliler Merhametlisi!
            Ne olur, dileklerimizi kabul buyur. (14 defa)”</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Bütün borçlu kullarına nefes aldıran Allah Sübhan’dır; O, topyekün noksanlardan pak
            ve müberrâ, ehl-i dalâletin bâtıl fikirlerinden münezzeh ve muallâ ve kainatın bütün
            eksikliklerinden mukaddes ve muarrâdır. Hüzne mağlup düşmüş mahzunlara fereç ve
            çıkış yolları gönderen Allah Sübhan’dır. Kayıtların mahkumu olmuşları, bağlı oldukları
            kafes ve zincirlerden çıkaran Allah Sübhan’dır. Uçsuz bucaksız denizlerde ve küçücük
            pınarlarda sular akıtan Allah Sübhan’dır. Hazinelerinin bilgisini “kâf” ile “nûn” arasına
            derceden Allah Sübhan’dır. “Bir şeyin olmasına hüküm verince sadece “ol” der, o da
            derhal oluverir.” hakikatinin yegâne sahibi Allah Sübhan’dır. “Sübhan’dır,
            münezzehtir O Zât ki, her şey üzerinde hâkimiyet elindedir. Ve... hepinizin de dönüşü,
            O’na olacaktır.”</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Allahım! Ümmet-i Muhammed’i ıslah eyle.
            Allahım! Ümmet-i Muhammed’e, içine düştüğü gaflet ve sıkıntılardan kurtuluş yolları
            ihsan eyle.
            Allahım! Ümmet-i Muhammed’e merhamet eyle.
            Allahım! Kendilerine muhabbet nazarıyla bakmadığın kimselerin yüzlerini bize de
            gösterme!
            Allahım! Kalblerimiz ve bütün uzuvlarımız Senin yed-i kudretindedir. Bizi onlardan
            hiçbir şeye mâlik kılmadın. Öyleyse ne olur, onların koruyup gözeten velîsi Sen ol.
            Allahım! Tûl-i emelden Sana sığınıyorum; çünkü tûl-i emel, hayırlı amele mâni olur.
            Seni tesbih ediyor, Sana hamd ü senada bulunuyor, Senden başka bir ilah olmadığını bir
            kez daha ikrar ediyor ve günahlarımdan beni temizlemeni diliyorum. Senden, sadece
            Senin hazinelerinde bulunan fazl u rahmetini istiyorum. Ey en ince noktalara kadar
            ihtiyaçları gören, gözeten Allahım! Gizli ve sürpriz lütuflarınla benim de yâr ve
            yardımcım ol. Bana da yetiş. Ben ihtiyaçla kıvranan bir zelîlim. Sen ise kudret ve
            zenginliği nihayetsiz bir Kaviyy ü Ğanîsin. Ey hesapları gayet süratle gören,
            cezalandırması pek şiddetli olan, istediği kullarını bağışlayan, onlara rahmetiyle
            muamelede bulunan, semavat ve arzı yaratan, her şeyi yoktan var eden, daneleri ve
            çekirdekleri çatlatıp yararak gelişme yoluna koyan, karanlığı yarıp sabahı ortaya
            çıkaran, bütün iyiliklerin yegâne sahibi olan, seyyiatı uzaklaştıran, hataları yarlığayan,
            kusurları örten, belalara geçit vermeyen, sürçmeleri görmezden gelen, ölüleri ve ölü
            ruhları dirilten, yeri ve gökleri aydınlatıp nurlandıran Allahım! Senden, huzurunda
            bulunduğum şu saatlerde ihtiyacımı karşılamanı diliyorum. Evvelkilerin ve sonrakilerin
            yegâne İlahı, gökleri ve yerleri eşsiz surette yaratan, celâl ve ikram sahibi Sensin.
            Efendimiz Hazreti Muhammed’e, paklardan pak âline, birr u kerem ile mevsuf ashâbına
            da salât ve selâm eyle. Bütün bunları Senin rahmetinden, Efendimiz Mefhar-i Mevcûdât
            Hazreti Muhammed (aleyhi efdalüssalavât), O’nun ehl-i beyti ve bütün ashâbı hürmetine
            diliyoruz ey Merhametliler Merhametlisi! Ne olur, dileklerimizi kabul buyur. “Ya
            Allah! (3 defa)”</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Ey zikriyle bütün musibet ve zorlukların ukdesi çözülen! Ey arzıhâller sadece
            Kendisine sunulan ve mahlûkatın bütün işleri Kendisine ait olan! Ey Hayy u Kayyûm!
            Ey Samed! Ey zıddı bulunmaktan münezzeh! Sen kullarının her hâlini görür ve
            gözetirsin. Melekût âleminin tek sahibi de yalnız Sensin. Benim giriftar olduğum belayı
            bilir ve hâlimi de görürsün. Ey bütün mahlûkatın yegâne Yaratıcısı, Sen doğurmak ve
            doğrulmak, çocuk yahut baba sahibi olmak gibi mahlûkatına ait avârızdan münezzeh ve
            muallâsın. İnanan ve itaat eden kullarını azîz, inkâr ve isyanda bulunanları da zelîl
            kılarsın.
            Allahım! Gam ve tasalar bütün ordularıyla kalbime saldırınca ben de huzuruna gelip
            ellerimi açtım ve dualarımla kapının tokmağına dokundum. Ne olur, ey güzel
            ihsanlarıyla kullarını sevindirmek şanından olan Yüceler Yücesi! Sonsuz kudretinle
            kederimi gider. Gider ki, dehrin amansız hâdiselerine karşı medet sadece Senin sürpriz
            lütuflarından beklenir. Zorlukları kolay hâle getiren Sen, bütün sebeplerin verasındaki
            Müsebbibü’l-Esbâb Sen, sühûletle her güçlüğü halleden Sen ve kullarını yardımlarıyla
            sevindiren inayeti sonsuz yine Sensin. Lütfen ve keremen, işlerimizi kolaylaştır ve
            sıkıntılarımızdan çıkış yolları göster. Ya Rabbî ve ya İlahî! Ne olur, ihsanlarından
            mahrum bırakma, kapından uzaklaştırma. Uzaklaştırma ki, ey Rahmeti Sonsuz Rabbim,
            yakın-uzak tanıdıklarım da dâhil olmak üzere bütün kapılardan ümidimi kestim ve Senin
            kapına geldim.
            Kullar Rahman’a secde ettikleri sürece, salât ü selâm Efendiler Efendisi şanı yüce
            Nebî’ye, parlak ve şerefli ailesine ve bütün sahabe-i güzîne olsun.</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Mülkü devam ettikçe, malumatının adedince Âlemlerin Rabbi Allah’a hamd ü sena,
            Efendimiz Allah Resûlü’ne (sallallahu aleyhi ve sellem), tertemiz ailesine, her biri kerem ve
            iyilik timsali olan bütün ashâbına salât ve selâm olsun. Kendimi, ailemi, malımı,
            yanımda olanları ve olmayanları ancak, ölümden uzak, hayatı Kendinden, ebedî hayy
            olan Rabbimin inayetiyle koruyabilirim ve öyle de korudum. Bütün bunların
            muhafazasında sırtımı Hayy ve Kayyûm olan Allah’a dayadım. Cenab-ı Allah’ın
            dokunulamayan ve hürmeti zedelenemeyen yakınlığında ve kuluna verdiği sözü hep
            gerçekleştiren Rabbimin zimmet ve emniyet atmosferinde akşamladım ve sabahladım.
            Benim Rabbim ve semavat u arzın Rabbi olan Allah’tan gelen en sağlam, kopması
            mümkün olmayan kulpa yapıştım.
            “O’ndan başka İlah yoktur. O hâlde sen de yalnız O’nun himayesine sığın, yalnız O’na
            güven!” beyan-ı mübeccelini işittikten sonra hep kudreti sonsuz Allah’a tevekkül ve
            itimat ettim. O’na iltica ettim. İşlerimi O’na tefvîz ve havale eyledim. Kâdir-i Mutlak
            Allah ne güzel vekildir! “En iyi koruyan Allah’tır ve O, merhametlilerin en
            merhametlisidir.” Gerçek havl ve kuvvet ululuk ve azamet tahtının yegâne mâliki
            Allah’a aittir ve O’ndan gelir. Efendimiz Hazreti Muhammed’e mahlûkatın sayısınca,
            Zâtının hoşnutluğunca, Arşının ağırlığınca ve kelimelerinin mürekkepleri miktarınca
            salât eyle Allahım. “Size kendi aranızdan öyle bir Peygamber geldi ki zahmete
            uğramanız ona ağır gelir. Kalbi üstünüze titrer, müminlere karşı pek şefkatli ve
            merhametlidir. Buna rağmen aldırmaz, yüz çevirirlerse, ey Resûlüm de ki: Allah bana
            yeter. O’ndan başka ilah yoktur. Ben yalnız O’na dayanırım. Çünkü O, büyük Arş’ın,
            muazzam hükümranlığın sahibidir. (7 defa)” O şanı yüce Resûl’e, pırıl pırıl aile
            fertlerine, kerem âbidesi olan bütün ashâbına salât ve selâm eyle, ey Âlemlerin Rabbi
            Allahım ve onlar hürmetine dualarımızı kabul buyur. Âmîn!</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Ebed Sultanı Allah Sübhan’dır; bütün noksanlardan münezzeh ve bütün kemâl
            vasıflarıyla muttasıftır. Vâhid ü Ehad Allah Sübhan’dır. Ferd ü Samed Allah
            Sübhan’dır. Eş ve evlat edinmekten münezzeh, müberrâ Allah Sübhan’dır. Semayı
            direksiz ayakta tutan Allah Sübhan’dır. Yerküreyi yayan ve donmuş bir su üzerinde tutan
            Allah Sübhan’dır. Türlü türlü varlıklar yaratan ve onları sayıp döken Allah Sübhan’dır.
            Rızıklarını kulları arasında taksim eden ve fazl u kereminden hiçbir kulunu mahrum
            bırakmayan Allah Sübhan’dır. Beni gören, yerimi bilen, rızkımı gönderen ve hiçbir
            kulunu unutmadığı gibi beni de unutmayan Rabbim Yüceler Yücesi Allah Sübhan’dır;
            her türlü eksiklikten muallâ ve müberrâdır.</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Allahım! Kulun, Nebîn, Resûlün, Habîbin, huzurunun yaver-i ekremi, hüccetinin lisanı
            fasîhi, memleket-i Rabbaniyenin müzeyyen yıldızı, izzetin zirvesi, apaçık ve parlak
            nur, zâhir ve kat’î delil, uçsuz bucaksız derya, bütün âlemlere rahmet, bütün fâik
            hasletleri câmi, yaratılmış olan saf ve berrak nurların en duru olanı, hikmet ve esrâr
            madeni, iftihar elbisesinin eşsiz nakşı, varlık sadefinin incisi, Melik ve Vedûd olan
            Rabbin hazinesi, fazilet, kerem, ihsan ve cömertlik kaynağı, temkîn memleketinin tâcı,
            mevcûdat içerisinde Hakk’ın matmah-ı nazarı ve gözdesi, bütün müminlere karşı re’fet
            ve rahmet sahibi, bütün mahlûkata Hakk’ın en büyük lütfu ve bütün âlemlere gönderdiği
            engin rahmet olan Efendimiz Hazreti Muhammed’e (sallallahu aleyhi ve sellem), en faziletli,
            en güzel, en yüce, en açık, en temiz, en hoş, en iyi, en değerli, en aziz, en büyük, en
            şerefli, en yüksek, en pak, en mübarek, en latif salavâtınla; en mükemmel, en çok, en
            ziyade, en yüksek, en yüce, en devamlı selâmınla; Senin cömertlik ve kereminin ihsan
            yüklü bulutlarından sağanak hâlinde artarak devam eden, ihsan ve cömertliğinin en
            güzel, en şerefli lütuflarıyla gelişen ve temâmiyete eren, Sen dâim oldukça devam eden,
            Sen bâkî kaldıkça bâkî kalan, ilminin dışında nihayet bulmayan, -ki Senin ilminin
            malumatına taalluku hiçbir zaman nihayet bulmaz ve Senin, kulların hakkındaki kaza,
            kader, lütuf, inayet ve nusretin için bir sınır ve son yoktur-, ezeliyetinle beraber zevâl
            bulmadan sürüp gidecek, ebediyetinle beraber kesintisiz şekilde devam edecek bir
            salât, selâm, rahmet, rıdvan, af ve ğufran olarak salât ve selâm eyle. O salât ve selâm
            hürmetine Allahım! Bizim ahlâkımızı güzelleştir. Rızkımızı bollaştır. Şevkimizi
            genişlet. Amellerimizi dupduru hâle getir ve bereketlendir. Günahlarımızı mağfiret
            buyur. Sinelerimize inşirah bahşet. Kalblerimizi tertemiz hâle getir. İşlerimizi
            kolaylaştır. Ruhlarımızı ferahlandır. Kalblerimizde ilahî bir vedîa olan latîfe-i
            rabbaniyemizi, sırlarımızı pak hâle getir. Havâtır ve efkârımızı yakışıksız his ve
            mülahazalardan arındır. Kalblerimizin derinliklerindeki sırlarımızı her türlü
            bulanıklıktan kurtar. Basiret ve basarlarımızı tenvîr buyur. Vatanımızı ve memleketimizi
            ma’mur kıl. Hastalarımıza şifa bahşet. Bize rahmet yüklü yağmurlarını bolca lutfet ve
            feth-i mübîn nuru ile kalblerimizin paslı kilitlerini çözüver.
            Ya Ekramelekramîn ve ya Erhamerrahimîn! Bizi kıyamet gününün korkusundan,
            bitkinliğinden, sıkıntısından korumana vesile olacak bir salât ile Efendimiz’e salât ve
            selâm eyle. Ey dilediği kullarını muhabbete mazhar kılan Vedûd! Ey cömertçe
            ihsanlarda bulunan Cevâd! Ey rahmetini en süratli şekilde ulaştıran Rabb! Ey keremi
            sonsuz Kerîm! Ey Merhametliler Merhametlisi! Ey nusret ve inayetiyle her zaman
            sevdiği kullarının yanında olan Nâsır u Muîn! O salavâtı bizim sırat-ı müstakime
            hidayetimize vesile eyle. Bizi Cehennem azabından muhafaza buyur ve nimet yurdu olan
            Cennetine al.
            Allahım! Habibin Hazreti Muhammed’e (sallallahu aleyhi ve sellem) olan salavâtının envârı
            hürmetine Senden, bizleri Senin kudsiyetinin sahalarında, ünsünün maksûrelerinde,
            müşâhedenin tahtlarında, tecellîlerinin menzillerinde ve sübühât-ı envâr-ı Zâtının parlak
            atmosferinde gaybubete ermiş kullarından eyle.
            Allahım! Bizi Senin ulvî sıfatlarına ait ince hakikatlerin ahlâkı ile ahlâklandır. Bizi,
            Habîbin, Halîlin, Mustafan ve hidayet rehberin, parlak cemâl, kâhir celâl, iftihar tablosu
            kemâl, nübüvvet kolyesinin ortasındaki şâşâlı inci, kerem ve fütüvvet deryalarının en
            derin noktası, bütün kâinatı aydınlatan ışık ve nur tufanı, getirdikleriyle insanlığı
            karanlıklardan kurtaran engin deniz, Efendimiz, Peygamberimiz, Habibimiz,
            hakkımızdaki şefaati kabul olunan şefaatçimiz, bütün peygamberlerin Seyyidi,
            Âlemlerin Rabbinin Habîbi, Zikr-i Mübîn’de Kendisi için “Başka değil, Biz seni bütün
            âlemlere ancak rahmet olarak gönderdik.” buyurduğun Efendimiz Hazreti Muhammed
            (aleyhissalâtü vesselâm) vesilesiyle yaratmış olduğun fiillerinin bereketinin kokusunu
            sürünmüş kullarından eylemeni diliyoruz.
            Allahım! İyilik ve keremin zirvedeki temsilcisi, azîzler azîzi, büyükler büyüğü, şeref,
            fazilet ve merhamet hususunda en öndekilerden daha önde, yüce izzet, yüksek şeref,
            parlak nur, vâzıh ve açık hak sahibi, mülk’ün “mîm”i, rahmet’in “hâ”sı, mülk ve
            melekût’un “iki mîm”i, delâlet’in “dâl”i, el-ceberût’un “elif”i, rahamût’un “hâ”sı,
            mezâyet’in “mîm”i, hidayet’in “dâl”i, eltâf-ı hafiyye’nin “lâm”ı, minen-i vefiyye’nin
            “nûn”u, inayet’in “ayn”ı, kifâye’nin “kâf”ı, siyâde’nin “sîn”i, kurbet’in “gâf”ı,
            saltanat’ın “tâ”sı, urve’nin “hâ”sı, ismet’in “sâd”ı, ziya’nın “zây”ı, fevz’in “fâ”sı,
            zehâdet’in “zây”ı, şerâfet’in “şîn”i, tevbe’nin “tâ”sı, bereket’in “bâ”sı, ğanâ’nın
            “ğayn”ı, zuhur’un “zâ”sı, vikâye’nin “vav”ı, cemâle’nin “cîm”i, hıyra’nın “hâ”sı,
            zahîre’nin “zâl”i, iyilik ve ihsan sahibi Hazreti Muhammed (aleyhi efdalüssalavât ve
            ekmelüttahiyyât) Efendimiz’e, âline, Din’i en güzel şekilde muhafaza edip sonraki nesillere
            ulaştıran ashâbına, azamet-i celâlinle müheymin, cemâlinin celâliyle müşerref, nimet ve
            lütuflarının büyüklüğüyle mükerrem, mülkün devam ettikçe devam eden, Senin
            yüceliğinle beraber yücelen, şeref, kerem ve azametine yaraşır şekilde büyüyüp artan
            bir salât ile salât ve selâm eyle. Bu salât Senin şanına yaraşır bir salât olsun ey Azîm!
            Efendimiz’in liyakatine uygun bir salât olsun ey Kerîm! Senin, habîbine olan muhabbetin
            ve onun Sana olan sevgisi kadar, bütün varlığın Sana ve ona olan sevgisi kadar, kadri
            takdir edilemeyecek ve künhüne vâkıf olunamayacak kadar yüce bir salât ile, O’nun
            risalet ve nübüvvetinin şerefi, kadrinin azameti ve liyakati ölçüsünde salât ve selâm
            eyle. O salavât-ı şerife hürmetine ya Rab, ya Allah, ya Ğaffâr, ya Hayy, ya Kayyûm, ya
            Ze’l-celâli ve’l-ikrâm, bizi, cüz’î irade ve ihtiyarımızla meydana gelen hâdiselerin
            tasalarından kurtar. O salât ve selâmlarla vücudumuzdaki günahları kurbet semasının
            yağmurlarıyla yıkayıp temizle. Nebîler ve resûller dairesinin kutbu ve merkez noktası,
            Kitab-ı Meknûn’da yer alan “Her hâlde Sen, ahlâkın–Kur’ân buudlu, ulûhiyet eksenli
            olması itibarıyla– ihâtası imkânsız, idraki nâkabil en yücesi üzeresin.” beyan-ı
            mübeccelinin biricik muhatabı Efendimiz Hazreti Muhammed’e salât ve selâm eyle.
            Allahım! Yüceler Yücesi Allahım! Kendisiyle ukdeleri çözeceğin, kederlerimizi
            gidereceğin, tasa, gam ve hüzün sebeplerini izale edeceğin ve bizi taleplerimizin gaye
            noktasına ulaştıracağın bir salât ile Efendimiz’e salât eyle. Efendimiz Hazreti
            Muhammed’e, tertemiz, pırıl pırıl ailesine, kerem ve iyilik yıldızları olan bütün
            ashâbına salât ve selâm eyle. Ezelden ebede hamd ü sena, şükr ü minnet, medh u tebcîl
            yalnız Senin hakkın ve Sana mahsustur Allahım!</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Sağıma Bismillah, soluma Bismillah, arkama Bismillah, önüme Bismillah, üstüme
            Bismillah. Allah’ın adıyla korundum, O’nun muhkem korumasına dehâlet ettim, aşılmaz
            kalesine gizlendim, güzel isimleri ile donandım, Celîl isminin nurlarının sırrına
            büründüm; Kaviyy ve Kâhir isimlerinin esrarının kuvveti ile üstün geldim ve cin, ins ve
            sair mahlûkattan düşmanlarıma galebe ettim; gizlendim, onlara üstün geldim ve muzaffer
            oldum. Hayy, Kayyûm, Zü’l-celâli ve’l-ikram olan en büyük ismin yücelik ve
            güzelliğinin zırhı ile korundum. Yüce kelâmının nur-u esrârının göz alıcı parlaklığı ile
            düşmanlarımdan gizlendim ve o nurlara tutundum. Güzel lütfunun gizliliğine sarıldım.
            O’nun kuvvetli güç kaynaklarına sığındım; O’na dayandım. O’nu Kendine mahsus hamd
            ile tesbih ettim ve ederim. “Onun hiç misli yoktur; O, Semî’ ve Basîr’dir.” Fettâh,
            Alîm, Bâsit, Muizz, Cevâd, Kerim, Aliyy ve Azîm O’dur.
            Allahım! Tastamam kelimeler, muazzam isimler, nuranî harfler, münzel kitaplar, açıkbeyyin
            âyetler hakkı için; Hazîre-i Arş-ı Azîminden gelen heybet ve celâlin, kudret ve
            azametin, şerefli huzur, pâk şeriat, beş vakit namaz, esrar ve rahmetin seçkin kullarınla
            irtibatı, isimlere ve harflere tevdî buyurduğun hususiyetler ve esrar hürmetine; ya
            Rabbi, peygamberlerin Sana ne ile dua etmişlerse onun hürmetine ve hamele-i arş ve
            mukarrebûn meleklerinin Seni tesbîh ü temcîd ettikleri şey hürmetine; beni ister
            cinlerden, insanlardan olsun, isterse bildiğim ve bilmediğim diğer mahlûkattan ve her
            türlü düşmandan korumanı ve sıyanet altına almanı diliyorum. Beni her kötülükten koru.
            Heybet nurunun denizine daldır. Ruhu’l-Kudüs’le destekle ve aşılmaz, üstün, sağlam
            hazinelerinin nurlarının medet verici sırrına dâhil ederek her türlü şer ve zarardan
            muhafaza buyur.
            Allahım! Benim velim, yardımcım, kefilim, vekilim ve her türlü ihtiyacıma yetenim
            Sen ol. Rahmet, fazl, ihsan ve lütfunla beni koru. Bütün mahlûkatını bana, benim din ü
            davama musahhar kıl; kalblerini o istikamete çevir. Beni onlara sevdir. Beni onlar
            nezdinde azîz, kerîm ve mehîb eyle. Eyle ki, tavsiyelere kulak versinler. Bana bir
            kötülük ve eziyet dokundurmaya da kalkışmasınlar. Güçlü bir muhabbet, ülfet ve sevgi
            ile bana, benim yoluma bağlansınlar. Beni şerefli huzuruna yakın, pâk şeriatına tutundur
            ve envârının feyezânı ile fazlından kalbime atacağın hikmet ve ilimlerle donat.
            Allahım! Ucb, kibir, riya, nifak ve gizli şirkten beni koru. Her türlü kirden,
            sürçmelerden, gizli ve açık ayıplardan temizle. Kabir azabından ve fitnesinden beni
            emin kıl ve hayatımı Sana itaatle geçirmeye muvaffak eyle. Bana insanî enginliklere
            yağan bir bârân-ı rahmet olan ilm-i ledünde anlayış ihsan et ve beni salih kullarına, kötü
            hasletlerden sıyrılıp vilayet mertebesini ihraz eden ebdallara ve sıddıklara arkadaş
            eyle. Yâ Erhamerrâhimîn, rahmetinle beni de onlardan eyle.
            Allahım! Beni her türlü beladan uzak tut ve her türlü tehlikeden koru. Beni aşağılık
            mahlûklardan eyleme. Muhabbet şarabından bana kana kana içir. Beni ümidini
            kesenlerden eyleme. “Ya Hû! (3 defa)” Ya Âhiyyen, Şerâhiyyen! Ey kat’î hüccet, kudret
            ve azamet sahibi, ey Hayy u Kayyûm, ey celâl ve ikrâm sahibi!
            İlahî! Şanın ne yüce, saltanatın ne azizdir!
            Allahım! Senin inayetinle konakladım; Sen konuk ağırlayanların en hayırlısısın. Sana
            sığındım; Senin yardımın bütün yardımların üstünde ve hepsinin kaynağıdır. Ben de
            Senin inayet ve yardımınla sırat-ı müstakime eriştim. Her türlü kötü şeyin şerrine karşı
            Sen bana yetersin Allahım. Duamı kabule karîn eyle ve beni lütuf, riayet, bol bağış,
            ihsan ve cömertliğinle, ayrıca huzuruna ulaştıran terakkilerle sevindir. Beni hitabını
            dinlemeye ehil hâle getir, ey duaları hemen kabul eden, ey örneksiz ve eşsiz yaratan, ey
            dereceleri yükselten Rabbim!
            Ey dillerin farklılığına rağmen her türlü sesi işiten Yüceler Yücesi! Senden korunma,
            emniyet, selâmet, lütuf, bereket ve kanaat istiyorum. Fazlınla bizi Senden başkasına
            yalvarıp yakarmaktan müstağni kıl.
            “Ya Erhamerrâhimîn. (3 defa)” “Rabb-i Rahim’den sözle olan bir selâm yine onlara... (3
            defa)”
            İyilik ve rahmeti çok bol Berr u Rahîm olan Allah’ın salavâtı, zikredenler Allah’ı
            zikrettiği, gafiller Onun zikrinden gafil olduğu her an, her saniye; nefesler, anlar, yağmur
            taneleri, bütün nebâtat ve kâinatta bulunan her şey adedince Seyyid, Kâmil, Fâtih, Hâtim
            ve nübüvvet silsilesinin son halkası Efendimiz Hazreti Muhammed ve O’nun âl ü
            ashâbı, zevceleri ve zürriyeti üzerine olsun. Hamd ü sena, şükr ü minnet, medh u tebcîl
            Ma’bud-u Mutlak Allah’ın hakkı ve O’na mahsustur.</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            “Rahman ve Rahîm Allah’ın adıyla. Bütün hamdler, övgüler Âlemlerin Rabbi
            Allah’adır. Rahman ve Rahîm O’dur. Din gününün, hesap gününün tek hâkimidir.
            (Haydi, öyleyse deyiniz): ‘Yalnız Sana ibadet eder, yalnız Senden medet umarız.’ Bizi
            doğru yola, nimet ve lütfuna mazhar ettiklerinin yoluna ilet. Gazaba uğrayanların ve
            sapkınlarınkine değil.”
            “Hamd, gökleri ve yeri yaratan, karanlıkları ve aydınlığı var eden Allah’ın
            hakkıdır. Bir de kâfirler kalkmışlar, birtakım putları Rabbilerine eşit sayıyorlar!”
            “Ona tuzak hazırlamak istediler, ama Biz heveslerini kursaklarında bıraktık. Asıl
            kendilerini perişan ettik.” “Onu da o sıkıntıdan kurtardık. İşte Biz müminleri böyle
            kurtarırız.” “İşte böylece Biz fenalığı ve çirkinliği ondan uzaklaştırmak için
            bürhanımızı gösterdik. Çünkü o, Bizim tam ihlasa erdirilmiş kullarımızdandı.”
            “Allah onu, o kâfirlerin tuzaklarının şerrinden korudu.” “Ama onlar hedeflerine asla
            ulaşamazlar.” “Artık kim tağutu reddedip Allah’a iman ederse, işte o, kopması
            mümkün olmayan en sağlam kulpa yapışmıştır. Allah her şeyi işitir, bilir.” “Ve
            buyruğumuzdan ona en kolay olanını söyleyeceğiz.”
            Haksız yere düşmanlık besleyenler ne doğrudan ne de dolaylı olarak bize asla
            ulaşamazlar. Onların hiçbir hâlde bize kötülük dokundurmaya güçleri yoktur.
            “Onların yaptıkları her işin üzerine varıp, hepsini toz duman edeceğiz.”
            “Zalimlerin cezası budur.” “Sonra Biz, resûllerimizi ve iman edenleri kurtarırız.
            Böylece müminleri kurtarmak üzerimize düşen bir borçtur.” “Onun önünde ve
            ardında devamlı surette nöbetleşerek görevlendirilen melekler vardır. Bunlar,
            Allah’ın emrinden ötürü, onu koruyup kollarlar.” “Onu koruyacak olan şüphesiz
            Biziz.” “Gerçek şu ki, o çok büyük devlet sahibidir.” “Muhakkak ki onun Bize
            yakınlığı ve güzel bir âkıbeti vardır.”
            Haksız yere düşmanlık besleyenler ne doğrudan ne de dolaylı olarak bize asla
            ulaşamazlar. Onların hiçbir hâlde bize kötülük dokundurmaya güçleri yoktur.
            “Bu yüzden senin Rabbin de onların üstüne azap kamçıları yağdırdı.” “Ve
            aralarındaki bütün bağlar kopup parçalandı.” “Onlar birtakım döküntü bölüklerden
            oluşup buracıkta bozguna uğratılacak bozuk bir ordudur.”
            “İnsanlar arasında dolaşabilmesi için kendisine bir nur verdik.” “Onun güzelliğine
            dalıp gittiklerinden, farkında olmadan kendi ellerini kestiler ve: ‘Hâşâ! Allah için bu
            bir insan olamaz! Bu sadece yüce bir melek! Başka bir şey olamaz!’ dediler.”
            “Andolsun ki, gerçekten Allah, seni bize üstün kılmış” dediler.” “Allah onu size üstün
            kıldı, ona geniş ilim ve sağlam bir vücut verdi. Allah hâkimiyeti dilediğine verir.
            Allah’ın lütfu boldur, her şey gibi kabiliyet ve liyakatleri de bilir.” “Allah’ın
            nimetlerine şükreden bir zât idi. Çünkü Allah onu seçmiş ve doğru yola iletmişti.”
            “Allah ona hükümdarlık verdi.” “Onu üstün bir makama yücelttik.” “Hususî
            konuşmak için onu Kendimize yaklaştırdık.” “Rabbinin hoşnut olduğu biri idi.”
            “Doğduğu gün de, vefat ettiği gün de, diriltilip kabirden kalkacağı gün de selâm
            olsun ona!”
            Haksız yere düşmanlık besleyenler ne doğrudan ne de dolaylı olarak bize asla
            ulaşamazlar. Onların hiçbir hâlde bize kötülük dokundurmaya güçleri yoktur.
            “Eğer birtakım hilelerle seni aldatmak isterlerse, hiç endişe etme. Allah sana yeter.
            Seni yardımıyla ve bir de müminlerle destekleyen de başkası değil O’dur.” “Şayet
            sen dünyada bulunan her şeyi sarf etseydin bile yine de onların kalplerini
            birleştiremezdin, fakat Allah onları birleştirdi. Çünkü O Aziz’dir, Hakîm’dir (üstün
            kudret, tam hüküm ve hikmet sahibidir.)” “Onlar düşmandır, onlardan sakın! Allah
            belalarını versin onların!” “Her ne zaman onlar savaş çıkarmak için bir yangın
            tutuşturdularsa Allah onu söndürdü.” “Üzerlerine aşağılık ve yoksulluk damgası
            basıldı ve neticede Allah’tan bir gazaba uğradılar.” “Onlara Rabbileri tarafından
            dünya hayatında bir gazap ve bir zillet gelecektir.” “Allah bir toplum için de
            hoşlarına gitmeyecek bir şey irade buyurdu mu, artık onu geri çevirecek kuvvet
            yoktur.” “Gözleri yerde, kendilerini zillet kaplamıştır.” “Eğer Biz bu Kur’ân’ı bir
            dağın tepesine indirseydik onun, Allah’a ta’zîmi sebebiyle başını eğip parçalandığını
            görürdün.” “Sen onların yaptıklarına üzülme.” “Yaptıkları hilelerden dolayı da telaş
            edip darlanma.” “Biz seni vefat ettirip yanımıza alsak da, yine onlardan müminlerin
            intikamını alırız.” “O alay edenlere karşı Biz sana yeteriz.” “Selam sana Ashâb-ı
            Yemîn’den.” “Gel ve endişe etme, çünkü sen güven içinde olanlardansın.” “Endişe
            etme, o zalimlerin elinden artık kurtuldun.” “(Düşmanın) size ulaşmasından endişe
            edip korkmayın.” “Korkma, çünkü Benim huzurumda elçiler korkmazlar.” “Korkma
            ve üzülme.” “Korkmayın. Ben sizinle beraberim, her şeyi işitir ve görürüm.” “Endişe
            etme zira sen galip geleceksin.” “Bir de bakarsın ki seninle kendisi arasında
            düşmanlık olan kişi candan, sıcak bir dost oluvermiş.”
            “Elini uzatsa neredeyse kendi elini bile göremiyor.” “Allah, ilmi olduğu hâlde onu
            saptırdı, kulağını ve kalbini mühürledi ve gözlerine perde çekti.” “Yaptığı işin
            vebalini tatsın diye...” “Kötü tuzak, sadece hazırlayanın ayağına dolanır, sadece onu
            perişan eder.” “Rahman’ın azametinden dolayı sesler kısılır.”
            “Allah seni, zarar vermek isteyenlerin şerlerinden koruyacaktır.” “Sana asla hiçbir
            zarar veremezler.” “Biz sana pek ağır bir söz vahyedeceğiz.” “Rabbinin hükmü
            gelinceye kadar sabret.” “Sen güzelce sabret.” “Eğer sana sebat vermeseydik onlara
            küçük de olsa bir meyil gösterebilirdin.” “Sen onlara aldırma ve işini Allah’a havale
            et, O’na tevekkül et. Sana vekil olarak Allah yeter.” “Allah kuluna kâfi değil midir?”
            “Allah’tan daha doğru sözlü kim olabilir?” “Allah, sana şanlı bir zafer ihsan
            etmiştir.”
            Haksız yere düşmanlık besleyenler ne doğrudan ne de dolaylı olarak bize asla
            ulaşamazlar. Onların hiçbir hâlde bize kötülük dokundurmaya güçleri yoktur.
            “Hepsi de lanetlenmiş olarak, nerede ele geçirilirlerse derdest edilir ve
            öldürülürler.” “Allah en güçlü ve cezalandırması da en çetin olandır.” “Zalimlerin
            cezası işte budur.”
            “Sen artık bundan böyle, nezdimizde yüksek bir makam sahibi ve güvenilir bir
            kimsesin.” “Hem senin şanını yücelttik.” “Sana karşı insanların gönüllerinde
            tarafımdan bir sevgi bıraktım.” “Risalet ve tekellümle Seni diğer insanlara üstün
            kıldım.” “Şüphesiz Seni insanlara imam ve önder yapacağım.” “Biz Sana apaçık bir
            fetih ve zafer ihsan ettik.”
            Haksız yere düşmanlık besleyenler ne doğrudan ne de dolaylı olarak bize asla
            ulaşamazlar. Onların hiçbir hâlde bize kötülük dokundurmaya güçleri yoktur.
            “Allah onların kalplerini ve kulaklarını mühürlemiştir. Gözlerine de bir perde
            inmiştir.” “Allah onların gözlerinin nurunu giderir ve karanlıklar içinde bırakır,
            onlar da göremez olurlar. Sağır, dilsiz ve kördürler onlar. Onun için hakka
            dönmezler.” “Kendilerinden önce böyle yapanlar, nasıl helak edilmişlerse öylece
            helak edilirler.” “Onları perdeledik; artık göremezler.” “Boyunlarına öyle
            boyunduruklar koyduk ki onlar çenelerine dayanmaktadır. Boyunları yukarı, çeneleri
            kalkık, gözleri havada bir durumdadırlar.”
            “Şu kesin ki biz sana Seb’-i Mesânî ile şu yüce Kur’ân’ı verdik.”
            “Bunlar o kimselerdir ki Allah onların kalblerini, kulaklarını ve gözlerini
            mühürlemiştir. İşte hakkı göremeyen gafiller onlardır.” “Rabbinin âyetleri ile
            kendisine nasihat edildiğinde sırtını dönüp uzaklaşan kimseden daha zalim kimse
            olur mu? Biz o suçlulardan elbette intikam alıp onları cezalandıracağız.” “Ve
            kalblerinin üzerine onu iyi anlamalarına mâni kılıflar geçirir, kulaklarına da
            ağırlıklar koyarız. Sen Kur’ân’da Rabbini tek olarak andığın zaman, onlar nefretle
            arkalarını dönüp giderler.” “Sen onları hidayete çağırsan da, artık onlar ebediyyen
            hidayete gelemezler.” “Baksana kendi heva ve hevesini ilah edinen, ilmi olduğu
            hâlde Allah’ın kendisini şaşırtıp, kulağını ve kalbini mühürlediği, gözlerine de perde
            çektiği kimsenin hâline!” “Kötülük, onların başlarına dönsün! Allah, onlara gazap
            etmiştir.” “Derken hepsi helak olup sadece meskenleri kaldı.” “Allah onları yerle bir
            etti.” “Sonra içlerinden birçoğu yine kör ve sağır kesildiler.” “Yaptıkları bunca
            cürüm sebebiyle Allah kendilerini başaşağı getirdi.” “İşte zalimlerin cezası budur.”
            “Kim Allah’a karşı gelmekten sakınırsa, Allah ona sıkıntıdan çıkış kapıları açar.
            Onu hiç ummadığı yerlerden rızıklandırır. Allah’a dayanıp güvenene Allah kâfidir.”
            “İmdi, Kur’ân okuyacağın zaman, o kovulmuş şeytandan Allah’a sığın.” “De ki: “Ya
            Rabbî, gireceğim yere dürüst olarak girmemi, çıkacağım yerden de dürüst olarak
            çıkmamı nasip et ve Kendi katından beni destekleyecek kuvvetli bir delil ver bana!”“
            “De ki: “Rabbim beni doğru yola hidayet etti.” “Rabbim benimledir ve O muhakkak
            ki bana kurtuluş yolunu gösterecektir!” “Umarım Rabbim, beni en doğru yola iletir.”
            “Zira benim mevlam, o kitabı indiren Allah’tır ve O bütün iyi kulların
            koruyucusudur.” “Rabbim! Sen bana hâkimiyet verdin ve hâdiselerin tevilini
            öğrettin. Ey göklerin ve yerin yaratıcısı! Dünyada da, âhirette de benim velim Sensin.
            Beni Müslüman olarak vefat ettir ve beni salihler arasına kat.” “Ölü iken kendisini
            dirilttiğimiz ve insanlar arasında yürümesi için kendisine bir ışık (iman nûru)
            verdiğimiz kişi, (hiç karanlıklarda kalıp çıkamayan kimse gibi olur mu?)”
            “Peygamberleri devamla şöyle dedi: Onun hükümdarlığının alâmeti, size içinde
            Rabbinizden bir sekîne ile bir bakiye bulunan tabutun gelmesidir.” “Dediler ki:
            Rabbimiz, üstümüze (gürül gürül) sabır yağdır, Ayaklarımıza sebat ver ve kâfir
            topluluğa karşı bizi muzaffer eyle!” “Onlar öyle kimselerdir ki halk kendilerine:
            ‘Düşmanlarınız olan insanlar size karşı ordu hazırladılar, aman onlardan kendinizi
            koruyun!’ dediklerinde, bu tehdit onların imanlarını artırırmış ve ‘Hasbünallah ve
            ni’me’l-vekil’ (Allah bize yeter. O ne güzel vekildir!) derler. Sonra da kendilerine
            hiçbir fenalık dokunmadan, Allah’tan bir âfiyet, selâmet ve lütuf ile geri döndüler.”
            “De ki: Gökleri, yeri yaratan, beslenmeyip besleyen Allah’tan başkasını mı tanrı
            edinecek mişim?” “O gerçekten bana karşı çok lütufkârdır.” “O beni peygamber
            olarak görevlendirdi ve nerede olursam olayım beni kutlu ve mübarek kıldı.”
            “Muvaffak olmam sadece Allah’ın yardımı ile olur. Onun için ben de yalnız O’na
            dayanıyorum, O’na yöneliyorum.”
            Haksız yere düşmanlık besleyenler ne doğrudan ne de dolaylı olarak bize asla
            ulaşamazlar. Onların hiçbir hâlde bize kötülük dokundurmaya güçleri yoktur.
            “Onlar sağır, dilsiz ve kördürler. Bundan ötürü akıllarını kullanıp gerçeği
            anlayamazlar.” “Karanlıklar içinde olan birtakım sağırlar ve dilsizlerdir.”
            “Yıldırımların verdiği dehşetle, ölüm korkusundan, parmaklarını kulaklarına
            tıkarlar.” “Kıyamet günü o kâfirler can kaygısına düştükleri zaman bir görsen! Artık
            kaçacak hiçbir yerleri yoktur.” “Zalimlerin cezası işte budur.”
            “Sizin dostunuz ancak Allah’tır, O’nun Resûlü’dür ve müminlerdir.” “Hem sizde
            nimet namına ne varsa hepsi Allah’tandır.” “O kullarının üstünde de tek hâkimdir. O
            üzerinize, hareketlerinizi kaydeden hafaza meleklerini gönderir.” “Ey müminler! Size
            nesep ve mekân bakımından yakın olan kâfirlerle savaşın, onlar sizde bir ciddiyet ve
            üstün gayret görsünler.” “Fitne (işkence) ortadan kalkıp din ve itaat yalnız Allah’a
            mahsus oluncaya kadar onlarla savaşın.” “O gün, müminler de, Allah’ın verdiği
            zafer sayesinde sevinecekler. Allah dilediğini muzaffer kılar.” “Allah iman edenleri
            hem dünyada hem âhirette o sabit söz üzerinde sağlam bir şekilde tutar.” “Derken,
            münafıklarla müminlerin aralarına bir duvar çekilir. Bu duvarın bir kapısı olup bu
            kapının iç tarafında rahmet, dış tarafında ise azap vardır.” “Allah, ilmi ve kudretiyle
            onları, arkalarından kuşatmıştır.” “Allah düşmanlarınızı pek iyi bilir. İşlerinizi
            üstlenen bir veli olarak da, bir yardımcı olarak da elbette Allah yeter!” “Siz de
            onlardan değil, Ben’den çekinin.”
            “O gün kalpler güp güp atacak! Gözler yere eğilecek!” “O kâfirlerin kendi
            yaptıkları işler sebebiyle başlarına durmadan bela inecek.” “Onların kabirlerden
            dirilmeleri sadece bir tek çağrıya bakar. O korkunç ses yayılır yayılmaz hemen
            kalkarlar.” “Gerçekte ise onlar, âdeta duvara dayatılan, ruhsuz kütüklere
            benzerler.” “Kendilerini yaratan Allah’ın, o mahlûklardan daha kuvvetli olduğunu
            görüp anlamadılar mı?” “Size söylediğim şu sözleri yakında hatırlayacaksınız. Artık
            ben işimi Allah’a bırakıyorum.” “Şayet siz sabreder ve Allah’a karşı gelmekten
            sakınırsanız, onların tuzakları size hiçbir zarar veremez.” “Sonra o istilacılara karşı
            size galibiyet ve zafer verdik, servet ve oğullarla kuvvetlendirdik, sayınızı daha da
            çoğalttık.” “Düşünün ki bir zaman siz dünyada az ve zayıf idiniz. Öyle ki insanların
            sizi tutup kapacağından endişe ediyordunuz. Bu hâlde iken Allah size yer yurt nasib
            etti.” “Ey iman edenler! Allah’ın size olan şu nimetini hatırlayın: Hani bir topluluk
            size el uzatmaya, sizi öldürüp yok etmeye teşebbüs etmişti de O, bunların ellerini size
            zarar vermekten men etmişti.” “Ey insanlar! Allah’ın üzerinizdeki nimetlerini
            hatırlayın: Düşünün, göklerden ve yerden sizi rızıklandıran Allah’tan başka bir
            yaratıcı mı var? Ondan başka ilah yoktur.” “Umulur ki, Rabbiniz düşmanlarınızı
            imha eder.” “Umulur ki Allah kâfirlerin savletini uzaklaştırır. Allah en güçlü ve
            cezalandırması da en çetin olandır.” “Onlar hileler yaptılar. Allah da onların
            hilelerini boşa çıkardı. Allah, hileleri boşa çıkarmakta pek güçlüdür.” “Onların
            kurdukları bütün tuzaklar mahvolur.” “Ne var ki onlarda kör olan, gözler değil, asıl
            kör olan sinelerindeki gönüller!” “İyi bilsinler: Onların toplu kuvvetleri bozguna
            uğrayacak ve arkalarını dönüp kaçacaklardır.” “Biz de onları mutlak galip, tam
            muktedir olan Allah’ın şanına yaraşır tarzda cezalandırdık.”
            “Allah size güçlük çıkarmak istemez, fakat şükredesiniz diye sizi temizleyip
            arındırmak ve size olan nimetlerini tamama erdirmek ister.” “Bu esneklik Rabbiniz
            tarafından bir kolaylık ve lütuftur.” “Ama şimdi Allah yükünüzü hafifletti, çünkü
            sizde bir zayıflık olduğunu müşahede etti.” “Allah sizin hakkınızda kolaylık ister,
            zorluk istemez.” “Sen de ki: “Allah’ın hidayet yolu olan İslâm, doğru yolun ta
            kendisidir.” “Allah rahmet hazinesinden size iki hisse versin ve sayesinde karanlığı
            dağıtıp yürümenizi sağlayan bir nûr bahşetsin.”
            Haksız yere düşmanlık besleyenler ne doğrudan ne de dolaylı olarak bize asla
            ulaşamazlar. Onların hiçbir hâlde bize kötülük dokundurmaya güçleri yoktur.
            “Onları bu halden kurtaracak hiçbir yardımcıları yoktur.” “Zalimlerin cezası işte
            budur.” “O belalar kendi başlarına olsun!” “Allah onları yerle bir etti.” “Onlar en
            alçak olanların derekesindedirler.” “Oldukları yerde çöke kaldılar, ne
            doğrulabildiler, ne de yardım gördüler.” “Çünkü Allah bozguncuların işini
            düzeltmez.” “Allah hainlerin hilesini iflah etmez.”
            “Biz de iman edenleri düşmanlarına karşı destekledik de onlar ötekilere üstün
            geldiler.” “Muhakkak ki Allah iman edenleri koruyup müdafaa eder.” “Onlar
            önlerinde ve sağ taraflarındaki nurlarıyla, koşarcasına Cennet’e doğru ilerlerler.”
            “Allah onları daima gözetleyip kontrol etmektedir.” “Ne mutlu iman edip de yararlı
            işler yapanlara! Eninde sonunda dönüp gidilecek güzel yurt onların olacak.”
            “Üstelik onlar o kıyamet gününün dehşetinden emin olacaklardır.” “Korkudan emin
            olma onların hakkıdır, doğru yolda olanlar da onlardır.” “İşte onlar Allah’ın hidayet
            verdiği kimselerdir. Sen de onların yolundan yürü.” “Mükafat olarak onların
            gözlerini aydın edecek, gönüllerini ferahlatacak hangi sürprizlerin, hangi nimetlerin
            saklandığını hiç kimse bilemez.” “Biz onları özellikle âhiret yurdunu düşünen ihlaslı
            kişiler kıldık. Üstelik onlar Bizim yanımızda seçkin ve hayırlı zâtlardı.” “Onlara
            dillerde ve dinlerde yüksek ve güzel bir nam bıraktık.” “Durumlarını bilerek, onları
            o devirdeki bütün insanlara üstün kıldık.” “Onları seçtik, onlara doğru yolu
            gösterdik.” “Onları pınarları akan ve yerleşmeye elverişli yüksekçe bir yere
            yerleştirdik.” “Şu kesindir ki, bizim ordumuz mutlaka galip gelecektir.” “Bunun
            üzerine kendilerine hiçbir fenalık dokunmadan, Allah’tan bir âfiyet, selâmet ve lütuf
            ile geri döndüler.” “İşittikleri söz, hep: “Selâm! selâm!” sesleridir.” “Ve ailesine
            sevinç içinde döner.”
            Haksız yere düşmanlık besleyenler ne doğrudan ne de dolaylı olarak bize asla
            ulaşamazlar. Onların hiçbir hâlde bize kötülük dokundurmaya güçleri yoktur.
            “Onların kabirlerden dirilmeleri sadece bir tek çağrıya bakar. Ses yayılır yayılmaz
            hemen kalkarlar.” “Onları paramparça ettik.”
            “Biz ileride onlara hem âfâk hem de kendi nefislerinde delillerimizi göstereceğiz
            de, Kur’ân’ın (veya onun anlatmak istediği şeylerin) hakkın ta kendisi olduğu
            anlaşılacak.” “O hâlde sen sana vahyedilen buyruklara sımsıkı sarıl! Muhakkak ki
            sen dosdoğru yoldasın.” “Sana indirdiğimiz bütün bu bilgilerin gerçekliği konusunda
            farz-ı muhal şüphe duyacak olursan, senden önce (gelip kendilerine Kitap verilmiş
            olan ve o) Kitab’ı okuyanlara sor; (şüphesi olanlar da, aynı şekilde sorsunlar). Hiç
            şüphesiz Rabbinden sana gerçeğin ta kendisi gelmiştir; dolayısıyla nasıl bundan
            senin şüphen yoksa, (herhangi bir kimsenin şüphe duymasına da mahal yoktur).”
            “Hayır! Yıldızların yerleri hakkı için! Eğer anlarsanız bu gerçekten büyük bir
            yemindir.” “Hem Kur’ân müminler için hidayet rehberidir, rahmettir.” “Bu muazzam
            kitabı sana indiren O’dur. Onun âyetlerinin bir kısmı muhkem olup bunlar Kitabın
            esasıdır.” “İşte bunlar da Allah’ın âyetleridir ki, gerçeğin ta kendisi olarak okuyup
            beyan ediyoruz. Allah’a ve O’nun âyetlerine inanmadıktan sonra, onlar acaba daha
            hangi söze inanacaklar?” “Lâkin Allah sana indirdiğine şahitlik eder ki onu kendi
            ilmiyle indirmiştir. Melekler de buna tanıklık ederler. Zaten Allah’ın şahit olması bir
            şeyin gerçekliği için yeter de artar!” “İşlerinizi üstlenen bir veli olarak da, bir
            yardımcı olarak da elbette Allah yeter!” “Allah, her şeyi hakkıyla görmektedir ve her
            dilediğini yapabilecek güç ve kuvvettedir.” “De ki: “Rabbimin sözlerini yazmak için
            bütün denizler mürekkep olsaydı, hatta onun bir mislini de takviye gönderseydik, bu
            denizler tükenir, Rabbinin sözleri yine de bitmezdi.”
            Haksız yere düşmanlık besleyenler ne doğrudan ne de dolaylı olarak bize asla
            ulaşamazlar. Onların hiçbir hâlde bize kötülük dokundurmaya güçleri yoktur.
            “Kimin yardımcılarının daha zayıf, kimin askerlerinin daha az olduğunu, zamanı
            geldiğinde anlayacaklardır.” “İşte o zaman öğrenecekler: kimmiş mevkii daha düşük
            ve kimmiş asker ve maiyyeti daha zayıf!” “Onların helakleri için de, bir vâde tayin
            ettik.” “Bu takdirde de ebediyyen felah bulamazsınız.” “Elindeki değneği ortaya at,
            onların yaptıklarını yutacaktır. Çünkü onların yaptığı, sihirbaz oyunudur. Büyücü
            ise, nereye varırsa varsın, hiçbir yerde iflah olmaz.” “Sen dışardan onları birlik
            içinde sanırsın. Halbuki kalbleri darmadağınıktır.” “Şu imrendiğiniz kimselerin dini
            yıkılmıştır ve yaptıkları bütün ameller de boşunadır.” “Bâtıl yolda olanlar hüsrana
            uğrarlar.” “Yoksa sen onlardan çoğunun söz dinlediğini yahut aklını çalıştırdığını
            mı sanıyorsun? Doğrusu onlar yolu şaşırmada davarlar gibi hatta daha da
            şaşkındırlar.” “Onlar hayvanlar gibi hatta daha da şaşkındırlar. İşte asıl gafil
            olanlar onlardır.” “İşte Allah, ilim peşinde olmayan, gerçeği aramayanların
            kalplerini böyle mühürler.”
            Haksız yere düşmanlık besleyenler ne doğrudan ne de dolaylı olarak bize asla
            ulaşamazlar. Onların hiçbir hâlde bize kötülük dokundurmaya güçleri yoktur.
            “İşledikleri zulüm yüzünden tehdit olundukları azap hükmü onlar hakkında
            gerçekleşti, onların artık konuşacak halleri kalmadı.” “Yaptıkları bunca cürüm
            sebebiyle Allah kendilerini baş aşağı getirdi.” “Onlar daha konuşamazlar.”
            “O’dur ki, seni yardımıyla ve bir de müminlerle destekledi.” “Biz ateşe şöyle
            ferman ettik: Dokunma İbrahim’e! Serin ve selâmet ol ona!” Hülasa onu tuzağa
            düşürmek istediler ama Biz asıl onları hüsrana uğrattık. Asıl tuzağa düşenler
            kendileri oldular.” “Rabbimin buyurduğu yol doğru yoldur.” “Allah, ilmi ve
            kudretiyle onları, arkalarından kuşatmıştır. Hayır, hayır! Kur’ân onların iddia
            ettikleri gibi beşer sözü değildir. O, Levh-i Mahfuz’da olan pek şerefli bir
            Kur’ân’dır.”
            Haksız yere düşmanlık besleyenler ne doğrudan ne de dolaylı olarak bize asla
            ulaşamazlar. Onların hiçbir hâlde bize kötülük dokundurmaya güçleri yoktur.
            Allahım! Nebiy-yi Ümmî Efendimiz Hazreti Muhammed’e, tertemiz ehl-i beytine, her
            biri kerem ve iyilik timsali ashâb-ı güzinine, kıyamete kadar bol bol salât ü selâm eyle
            ve onlar hürmetine dualarımızı kabul buyur. Şüphesiz her türlü hamd ü senaya layık
            olan yalnız Âlemlerin Rabbi Allah’tır.</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Kadîm ve Kâmil Allah’ın nur-u vechini kendime siper edindim. O’nun her şeyi
            çepeçevre kuşatan kalesine sığındım. Saldırmak için üzerime gelenlere Allah’ın
            öldürücü ok ve kılıcıyla mukabelede bulundum.
            Ey emrinde galip, mahlûkatı üzerinde kâim olan ve insan ile kalbi arasına giren
            Allahım! Benimle şeytanın, onun şerli şerarelerinin ve kulların içinde kendisine güç
            yetiremeyeceğim kişilerin arasına da gir. Dilleriyle ve gözleriyle bana zarar
            vermelerine müsaade etme. Ellerine kelepçeler, ayaklarına da prangalar vur. Onlarla
            benim arama azametinin nurundan bir set, kuvvetinden bir perde ve saltanatından bir
            kale koy. Muhakkak ki Sen, Hayy ve Kâdirsin.
            Allahım! Kem nazarla bakanların gözlerini tehlikeli yerlerin en aşağısında kör et.
            Zalimlerin gözlerini de perdele ki, onların endişesiyle yaşamaktan kurtulayım. “Bu
            bulutların şimşeğinin parıltısı neredeyse gözleri alıverecek. Allah gece ile gündüzü
            birbirine çeviriyor, geceyi gündüze, gündüzü geceye dönüştürüyor, sürelerini uzatıp
            kısaltıyor. Elbette bunda görebilenler için alınacak bir ders vardır.”
            Rahman ve Rahîm Allah’ın adıyla. “Kâf Hâ Ayn Sâd.” Rahman ve Rahîm Allah’ın
            adıyla. “Hâ Mîm. Ayn Sîn Kâf.” “Gökten yağmur indiririz, onun sayesinde
            yeryüzünde bitkiler yeşerip gürleşir, çok geçmeden kurur, rüzgârın savurduğu çerçöp
            hâline gelir.” “Allah’tır gerçek İlah! O’ndan başka yoktur ilah. Görünmeyen ve
            görünen her şeyi bilir. O Rahman’dır, Rahîm’dir.” “Onları, yaklaşan müthiş güne
            karşı uyar! Yürekler ağza gelir, yutkunur da yutkunurlar. O zalim kâfirlerin ne
            dostları, ne de sözüne itibar edilir şefaatçileri olmaz.” “İşte o zaman... Her insan
            hazırladığını, ortaya ne koyduğunu anlayacaktır. Gündüzün sinip gizlenen yıldızlara,
            dolaşıp dolaşıp yuvalarına, yörüngelerine giren gezegenlere, geçmeye başladığı dem
            geceye, nefes almaya başladığı dem sabaha kasem ederim.” “Sâd. Bu şanlı şerefli
            Kur’ân hakkı için, (kâfirler) bu Kur’ân’ı (onda şüpheye yer verecek herhangi bir
            taraf olduğundan değil, ama) asıl kendileri Allah’a karşı kibir ve muhalefet
            taşıdıkları için inkâr ediyorlar.” Yüzleri berbat, gözleri görmez olsun. Dilleri lâl
            kesilsin. Hayırları önlerinde, şerleri ayaklarının altında ve Süleyman mührü
            omuzlarının arasında; duyamasın, göremesin ve konuşamasınlar. “Onların hakkından
            gelmek için Allah sana yeter. O hakkıyla işitir ve bilir.”
            Allahım! Efendimiz Hazreti Muhammed’e, tertemiz aile fertlerine, cömertlik ve
            iyiliğin en güzel mümessilleri olan ashâbına salât ve selâm eyle.
            Hamd ü senalar sadece ve sadece Âlemlerin Rabbi Allah’a aittir.</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Ey Hayy u Kayyûm! Ey semâvât u arzı eşsiz bir surette yaratan Yüce Yaratıcı! Ey
            celâl ve ikram sahibi! Ey Yüceler Yücesi Allahım! Senden marifetinin nuruyla her
            zaman kalbime diriliş üflemeni diliyorum. “Ey Allah! (3 defa)” Ey Rahman, ey Rahîm, ey
            Merhametliler Merhametlisi!</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Yüce Allah’ın Birliğini ve Fazl u Şerefini İlan İçin
            Bismillahirrahmanirrahîm. Ferdün Hayyün Kayyûmün Hakemün Adlün Kuddûs.
            “Allah, her zorluğun ardından mutlaka bir kolaylık ihsan eder.” “O’ndan başka ilah
            yoktur. Hayatı veren de, ölümü yaratan da O’dur.”
            Tevbenin Kabulü ve Mağfiret Talebi İçin
            Bismillahirrahmanirrahîm. Ferdün Hayyün Kayyûmün Hakemün Adlün Kuddûs.
            “Allah, her zorluğun ardından mutlaka bir kolaylık ihsan eder.” “O, aynı zamanda
            günahları bağışlar, tevbeleri kabul buyurur.” “Muhakkak ki, tevbe eden ve inanan
            kimseyi bağışlarım.” “Muhakkak ki tevbeleri en güzel şekilde kabul eden, çok
            merhametli olan ancak Sensin!” “Allah, Tevvab ve Rahîm’dir (tevbeleri kabul eder ve
            çok merhametlidir).” “Allah, sizin tevbenizi kabul buyurmak istiyor.” “Şüphesiz
            Allah Ğafûr ve Rahîm’dir (çok affedicidir, merhamet ve ihsanı boldur).” “Müjdele
            onu: Mağfiret onun, şerefli mükâfat onun...” “Onlar için pek geniş bir mağfiret ve
            pek büyük bir mükâfat vardır.” “Onlara mağfiret ve büyük bir mükâfat vardır.”
            Af Talebi İçin
            Bismillahirrahmanirrahîm. Ferdün Hayyün Kayyûmün Hakemün Adlün Kuddûs.
            “Allah, her zorluğun ardından mutlaka bir kolaylık ihsan eder.” “Allah da Afüvvdür,
            Kadîrdir (affı çoktur, her şeye kâdir olduğu hâlde yine de affeder).”
            Duaların Kabulü ve İhtiyaçların Giderilmesi İçin
            Bismillahirrahmanirrahîm. Ferdün Hayyün Kayyûmün Hakemün Adlün Kuddûs.
            “Allah, her zorluğun ardından mutlaka bir kolaylık ihsan eder.” “Rabbiniz şöyle
            buyurdu: Bana dua edin ki size karşılık vereyim.” “Öyleyse ibadeti gönülden olarak
            ve yalnız O’na yapın, yalnız O’na yalvarın.” “Bana dua edenin duasına icabet
            ederim. Öyleyse onlar da davetime icabet etsinler.”
            Duanın Kabule Karîn Olması İçin
            Bismillahirrahmanirrahîm. Ferdün Hayyün Kayyûmün Hakemün Adlün Kuddûs.
            “Allah, her zorluğun ardından mutlaka bir kolaylık ihsan eder.” “Şüphe yok ki Allah
            Semî ve Basîrdir (sözlerinizi de, hükümlerinizi de hakkıyla işitir, bütün yaptıklarınızı
            hakkıyla görür).”
            İlim ve Hikmete Nâil Olmak İçin
            Bismillahirrahmanirrahîm. Ferdün Hayyün Kayyûmün Hakemün Adlün Kuddûs.
            “Allah, her zorluğun ardından mutlaka bir kolaylık ihsan eder.” “Size kitap ve
            hikmeti öğretir.” “Allah bütün kalplerin içyüzünü bilir.”
            Düşmanlık Besleyenlere Karşı Nusret ve Fethin Müyesser Olması İçin
            Bismillahirrahmanirrahîm. Ferdün Hayyün Kayyûmün Hakemün Adlün Kuddûs.
            “Allah, her zorluğun ardından mutlaka bir kolaylık ihsan eder.” “Biz sana apaçık bir
            fetih ve zafer ihsan ettik.” “Sana şanlı bir zafer vermek için...” “Nusret ve zafer,
            ancak (mutlak galip, tam hüküm ve hikmet sahibi), Azîz ve Hakîm Allah nezdinden
            gelir.” “Allah, yardımıyla dilediğini destekler.” “Çünkü müminleri desteklemek,
            ahlâk-ı İlahîye ve âdet-i Sübhaniye olarak Bizim üzerimize aldığımız bir haktır.”
            “(Nûh (aleyhisselâm): Ya Rabbî!) ‘Artık benimle onlar arasındaki hükmünü Sen ver.’
            dedi.” “Umulur ki Allah yakında bir zafer ihsan eder.” “(Allahım!) Katından bize bir
            yardımcı yolla.” “Ya Rabbî dedi, beni yalancı saymalarına karşı Sen yardım et
            bana!”
            Zalimleri Dize Getirmek ve Sultanların Gözünde Heybetli Görünmek İçin
            Bismillahirrahmanirrahîm. Ferdün Hayyün Kayyûmün Hakemün Adlün Kuddûs.
            “Allah, her zorluğun ardından mutlaka bir kolaylık ihsan eder.” “Bütün yüzler,
            (hayatın ve hâkimiyetin tam manasıyla sahibi olan) Hayy u Kayyum’a baş eğmiştir.”
            Katı Kalblerin Yumuşaması İçin
            Bismillahirrahmanirrahîm. Ferdün Hayyün Kayyûmün Hakemün Adlün Kuddûs.
            “Allah, her zorluğun ardından mutlaka bir kolaylık ihsan eder.” “Muhakkak ki Allah
            size karşı Raûfdur, Rahîm’dir (son derece şefkatlidir, merhamet ve ihsanı boldur).”
            Düşmanlardan ve Belalardan Kurtulmak İçin
            Bismillahirrahmanirrahîm. Ferdün Hayyün Kayyûmün Hakemün Adlün Kuddûs.
            “Allah, her zorluğun ardından mutlaka bir kolaylık ihsan eder.” “Şu zalimler
            güruhunun elinden beni halâs eyle ya Rabbî!” “Allah, Kendisine karşı gelmekten
            sakınanları, Cehennem’den kurtarıp muratlarına kavuşturur.” “Biz de onu,
            yakınlarını, evlatlarını ve halkından iman edenleri büyük bir beladan kurtardık.”
            Düşmanlara Galip Gelmek İçin
            Bismillahirrahmanirrahîm. Ferdün Hayyün Kayyûmün Hakemün Adlün Kuddûs.
            “Allah, her zorluğun ardından mutlaka bir kolaylık ihsan eder.” “Hiç şüphesiz,
            Allah’ın desteklediği inananlar tarafında olanlar her zaman galip gelirler.”
            “(Firavun ve takımı gibi) olanlar ise mağlup olup küçük düşerler.” “Şüphesiz ki
            senin Rabbin Kaviyy ve Azîz’dir (çok kuvvetlidir, mutlak galiptir).” “Artık şimdi
            hakkınızdaki karar o çok ulu ve yüce Allah’a aittir.”
            Düşmanı Yenmek ve Zararlarından Korunmak İçin
            Bismillahirrahmanirrahîm. Ferdün Hayyün Kayyûmün Hakemün Adlün Kuddûs.
            “Allah, her zorluğun ardından mutlaka bir kolaylık ihsan eder.” “Öyle ezici
            mihnetlere, öyle zorluklara dûçar oldular.” “Hepsinin üzerine taş savuran bir fırtına
            gönderdik.” “Onları mutlak galip, tam muktedir olan Allah’ın şanına yaraşır tarzda
            cezalandırdık.” “Onlara büyük bir gazap ve şiddetli bir azap vardır.” “Ölüm her
            yandan gelir.” “Bugün artık burada (Cehennem’de) onun bir dostu olmaz.”
            Düşmandan ve Tuzaklarından Korunmak İçin
            Bismillahirrahmanirrahîm. Ferdün Hayyün Kayyûmün Hakemün Adlün Kuddûs.
            “Allah, her zorluğun ardından mutlaka bir kolaylık ihsan eder.” “Allah bana yeter.
            O’ndan başka ilah yoktur.” “Allah bize yeter. O ne güzel vekildir.” “O ne güzel
            mevlâ, ne güzel yardımcıdır!” “Allah her şeyi görüp kontrol etmektedir.” “Seni
            tenzih ederiz. Bizim dostumuz, koruyucumuz onlar değil, sadece Sensin, dediler.”
            “Hiçbir kimse yoktur ki yanında onu gözeten bir melek bulunmasın.”
            Rızkın Bollaşması İçin
            Bismillahirrahmanirrahîm. Ferdün Hayyün Kayyûmün Hakemün Adlün Kuddûs.
            “Allah, her zorluğun ardından mutlaka bir kolaylık ihsan eder.” “Sen dilediğin kimseye
            sayısız rızıklar verirsin.” “Rızkınızı Allah nezdinde arayın.” “Ona Cennet’te kıymetli
            bir nasip hazırlarız.” “Allah’tan bir âfiyet, selâmet ve lütuf ile geri döndüler.”
            “Muhakkak ki Allah Ğaniyy ve Hamîd’dir (hiçbir şeye ihtiyacı yoktur, her türlü övgüye
            layıktır).
            Çocuk Sahibi Olmak İçin
            Bismillahirrahmanirrahîm. Ferdün Hayyün Kayyûmün Hakemün Adlün Kuddûs.
            “Allah, her zorluğun ardından mutlaka bir kolaylık ihsan eder.” “Bana lütf u
            kereminden öyle bir vâris nasip et ki bana mirasçı olsun.” “Sizi analarınızın
            karnından bebek olarak çıkarır, (derken sizi güçlü kuvvetli bir çağa) eriştirir.”
            Hatırlı ve İtibarlı Olmak İçin
            Bismillahirrahmanirrahîm. Ferdün Hayyün Kayyûmün Hakemün Adlün Kuddûs.
            “Allah, her zorluğun ardından mutlaka bir kolaylık ihsan eder.” “Dilediğini aziz,
            dilediğini zelîl kılarsın.” “Gerçekten Allah her şey için bir ölçü, her iş için bir vâde
            belirlemiştir.”
            Sayılan Biri Olmak ve Nimete Mazhariyet İçin
            Bismillahirrahmanirrahîm. Ferdün Hayyün Kayyûmün Hakemün Adlün Kuddûs.
            “Allah, her zorluğun ardından mutlaka bir kolaylık ihsan eder.” “Gerçek Hükümdar
            olan Allah çok yücedir.”
            Gönlün Huzura Ermesi ve Vakar Sahibi Olmak İçin
            Bismillahirrahmanirrahîm. Ferdün Hayyün Kayyûmün Hakemün Adlün Kuddûs.
            “Allah, her zorluğun ardından mutlaka bir kolaylık ihsan eder.” “Derken Allah onun
            üzerine sekinetini, huzur ve güven duygusunu indirdi.”
            Kalbden Hüznü Defetmek İçin
            Bismillahirrahmanirrahîm. Ferdün Hayyün Kayyûmün Hakemün Adlün Kuddûs.
            “Allah, her zorluğun ardından mutlaka bir kolaylık ihsan eder.” “O en büyük dehşet dahi
            onları tasalandırmaz.”
            Kalb İnşirahı İçin
            Bismillahirrahmanirrahîm. Ferdün Hayyün Kayyûmün Hakemün Adlün Kuddûs.
            “Allah, her zorluğun ardından mutlaka bir kolaylık ihsan eder.” “Rızıklandırılırlar.
            Ayrıca Allah’ın lütfundan ihsan ettiği nimetlere kavuşmaktan dolayı sevinç
            içindedirler.”
            Gam, Keder ve Acının Def’i İçin
            Bismillahirrahmanirrahîm. Ferdün Hayyün Kayyûmün Hakemün Adlün Kuddûs.
            “Allah, her zorluğun ardından mutlaka bir kolaylık ihsan eder.” “Dilersek onu
            gidermeye de kâdiriz.”
            Açlık ve Susuzluğun Giderilmesi İçin
            Bismillahirrahmanirrahîm. Ferdün Hayyün Kayyûmün Hakemün Adlün Kuddûs.
            “Allah, her zorluğun ardından mutlaka bir kolaylık ihsan eder.” “O’dur beni
            doyuran, O’dur beni içiren.” “Onların Rabbi, kendilerine tertemiz bir içecek ikram
            etmiştir.”
            Yağmur Yağması İçin
            Bismillahirrahmanirrahîm. Ferdün Hayyün Kayyûmün Hakemün Adlün Kuddûs.
            “Allah, her zorluğun ardından mutlaka bir kolaylık ihsan eder.” “Gökten, su indiren
            de O’dur.”
            İhtiyaçların Giderilmesi İçin
            Bismillahirrahmanirrahîm. Ferdün Hayyün Kayyûmün Hakemün Adlün Kuddûs.
            “Allah, her zorluğun ardından mutlaka bir kolaylık ihsan eder.” “O, Yâkub’un içinde
            hissettiği bir ihtiyacı giderdi.”
            Kin, Nefret ve Düşmanlık Duygularına Karşı
            Bismillahirrahmanirrahîm. Ferdün Hayyün Kayyûmün Hakemün Adlün Kuddûs.
            “Allah, her zorluğun ardından mutlaka bir kolaylık ihsan eder.” “İşte dedi, seninle
            ayrılmamızın vakti geldi!” “Biz onların aralarına, kıyamete kadar sürüp gidecek bir
            düşmanlık ve nefret bıraktık.” “Biz de aralarına kıyamet vaktine kadar devam edecek
            adavet ve nefret koyduk.” “Size olan düşmanlıkları, zaten ağızlarından taşıp
            meydana çıkmıştır.” “Biz sadece birbirimize hakkı geçen iki davalıyız.”
            Sihrin Bozulması ve Zararının Def’i İçin
            Bismillahirrahmanirrahîm. Ferdün Hayyün Kayyûmün Hakemün Adlün Kuddûs.
            “Allah, her zorluğun ardından mutlaka bir kolaylık ihsan eder.” “Sihir ve büyü
            yapan nereye varırsa varsın, hiçbir yerde iflah olmaz.” “Düğümlere üfleyip büyü
            yapan büyücü kadınların şerrinden (sabahın Rabbine sığınırım.)”
            Zorlukların Kolay Hâle Gelmesi ve İsteklerin Gerçekleşmesi İçin
            Bismillahirrahmanirrahîm. Ferdün Hayyün Kayyûmün Hakemün Adlün Kuddûs.
            “Allah, her zorluğun ardından mutlaka bir kolaylık ihsan eder.” “Allah, her zorluğun
            ardından mutlaka bir kolaylık ihsan eder.” “Bu da Allah’a çok kolaydır.”
            Hastalıklardan Şifa Bulmak İçin
            Bismillahirrahmanirrahîm. Ferdün Hayyün Kayyûmün Hakemün Adlün Kuddûs.
            “Allah, her zorluğun ardından mutlaka bir kolaylık ihsan eder.” “O (Kur’ân) iman
            edenler için hidayet ve şifadır.”
            Her Türlü Hastalıktan Kurtulmak İçin
            Bismillahirrahmanirrahîm. Ferdün Hayyün Kayyûmün Hakemün Adlün Kuddûs.
            “Allah, her zorluğun ardından mutlaka bir kolaylık ihsan eder.” “Ey ateş! Serin ve
            selâmet ol ona!”
            Taûn Türü Bulaşıcı ve Tehlikeli Hastalıklardan Korunmak İçin
            Bismillahirrahmanirrahîm. Ferdün Hayyün Kayyûmün Hakemün Adlün Kuddûs.
            “Allah, her zorluğun ardından mutlaka bir kolaylık ihsan eder.” “Ölü iken kendisini
            dirilttiğimiz kimse gibi olur mu?”
            İnkarcıların İnkarını Def’ İçin
            Bismillahirrahmanirrahîm. Ferdün Hayyün Kayyûmün Hakemün Adlün Kuddûs.
            “Allah, her zorluğun ardından mutlaka bir kolaylık ihsan eder.” “Allah sözleriyle
            gerçeği ortaya çıkaracaktır.”
            Düşmanların Hakkından Gelmek İçin
            Bismillahirrahmanirrahîm. Ferdün Hayyün Kayyûmün Hakemün Adlün Kuddûs.
            “Allah, her zorluğun ardından mutlaka bir kolaylık ihsan eder.” “Kim dönüp tekrar
            aynı cürmü işlerse Allah ondan, onun intikamını alır.”
            Düşmanların Ağzını Bağlamak İçin
            Bismillahirrahmanirrahîm. Ferdün Hayyün Kayyûmün Hakemün Adlün Kuddûs.
            “Allah, her zorluğun ardından mutlaka bir kolaylık ihsan eder.” “Bugün mühür
            vuracağız ağızlarına.”
            Düşmanlardan Saklanmak İçin
            Bismillahirrahmanirrahîm. Ferdün Hayyün Kayyûmün Hakemün Adlün Kuddûs.
            “Allah, her zorluğun ardından mutlaka bir kolaylık ihsan eder.” “Öylesine çepeçevre
            sardık ki, artık hiç göremezler onlar.”
            Kötülerin Dillerinin ve Basiretlerinin Bağlanması İçin
            Bismillahirrahmanirrahîm. Ferdün Hayyün Kayyûmün Hakemün Adlün Kuddûs.
            “Allah, her zorluğun ardından mutlaka bir kolaylık ihsan eder.” “Onlar sağır, dilsiz
            ve kördürler. Bundan ötürü akıllarını kullanıp gerçeği anlayamazlar.”
            Cehennem Azabından Sakınmak İçin
            Bismillahirrahmanirrahîm. Ferdün Hayyün Kayyûmün Hakemün Adlün Kuddûs.
            “Allah, her zorluğun ardından mutlaka bir kolaylık ihsan eder.” “Ey Kerîm
            Rabbimiz, Cehennem azabını bizden uzaklaştır.”
            Sekerât-ı Mevtin Kolay Olması İçin
            Bismillahirrahmanirrahîm. Ferdün Hayyün Kayyûmün Hakemün Adlün Kuddûs.
            “Allah, her zorluğun ardından mutlaka bir kolaylık ihsan eder.” “Vakti geldiğinde
            ölüm sekeratı başlar.”
            Bir Halden Daha Güzel Bir Hâle Geçmek İçin
            Bismillahirrahmanirrahîm. Ferdün Hayyün Kayyûmün Hakemün Adlün Kuddûs.
            “Allah, her zorluğun ardından mutlaka bir kolaylık ihsan eder.” “Umulur ki
            Rabbimiz bize onun yerine daha hayırlısını verir.”
            İyilik ve Lütfa Mazhar Olmak İçin
            Bismillahirrahmanirrahîm. Ferdün Hayyün Kayyûmün Hakemün Adlün Kuddûs.
            “Allah, her zorluğun ardından mutlaka bir kolaylık ihsan eder.” “Allah sana ihsan
            ettiği gibi sen de insanlara iyilik et.”
            Sıkıntılardan ve Hapisten Kurtulmak İçin
            Bismillahirrahmanirrahîm. Ferdün Hayyün Kayyûmün Hakemün Adlün Kuddûs.
            “Allah, her zorluğun ardından mutlaka bir kolaylık ihsan eder.” “Yalnız Sana ibadet
            eder, yalnız Senden medet umarız.”
            Dalâletten Kurtulup Selamete Ermek İçin:
            Bismillahirrahmanirrahîm. Ferdün Hayyün Kayyûmün Hakemün Adlün Kuddûs.
            “Allah, her zorluğun ardından mutlaka bir kolaylık ihsan eder.” “Bizi sırat-ı
            müstakime, dosdoğru yola eriştir.”
            Nimetin Şükrünü Eda ve Mazhar Olunan Lütufların Artması İçin
            Bismillahirrahmanirrahîm. Ferdün Hayyün Kayyûmün Hakemün Adlün Kuddûs.
            “Allah, her zorluğun ardından mutlaka bir kolaylık ihsan eder.” “Hamd ü sena, şükr
            ü minnet, medh u tebcîl, Ma’bûd-u Mutlak Allah’ın hakkı ve O’na mahsustur.”</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Ey sıkıntı! Şiddetlen şiddetlenebildiğin kadar zira sonunda dağılıp gideceksin. Zaten
            senin gecen de gelecek olan sabahın aydınlığını çoktan haber vermiştir.8
            Gecenin karanlığında bile yıldızlar vardır. Büsbütün karanlık yoktur. Sonunda da
            bütün yıldızların piri olan güneş gelir ve ışığıyla gecenin zulmetine son verir.9
            Hayır bulutu da hep yağmur yüklüdür. Zamanı gelince o da yağmurunu boşaltıverir.
            Aslında Yüce Mevlâmız’ın, kullarının istifadesi için hazırlamış olduğu nimet ve
            ihsanları sayılamayacak kadar çoktur.
            Bu nimetlerin ebedlere kadar hayat bahşeden buğu buğu kokuları vardır. Öyleyse sen
            de buram buram tüten bu kokuların asıl kaynağına yönel.10
            İşte o zaman ümit edilir ki hayat bahşeden o kaynak taşar, taşar ve o deryadan
            dalgalarla gelip sana ulaşır.
            Bütün mahlûkat O Yüceler Yücesi’nin kudret elindedir. Kimisi bolluk içindedir,
            kimisi de darlık içinde.
            Hepsinin inişi de çıkışı da Allah’ın elindedir. O, dilediğini indirir, dilediğini de
            çıkarır.
            Onlar için takdir edilen hüküm ne ise, işte o, hayatta da, âkıbette de, dünyada da
            ukbâda da hiç şaşırmadan gidip onları bulur.
            Bütün takdir edilenler kudret eliyle dokunmuş hikmetlerdir. Dokumaları ilahîdir.
            Sonra da gelip sahiplerini bulmuşlardır.
            (İnişler ve çıkışlar, evet bütün bunlar hep hikmetledir.) Düzgün bakanlar onları ölçülü
            görür, bakış zaviyesini tutturamayanlar da eğri zannederler. (Hâlbuki hepsi ölçülü,
            hepsi yerli yerindedir.)
            Şe’n-i rubûbiyete delâlet eden bütün deliller baştan beri bu hikmetlerdeki güzelliklere
            de şehadet ederler.
            Allah’ın kazasına rıza göstermek akıllı davranmanın ta kendisidir. Sen de işte tam o
            noktaya, yani rıza-yı İlahî’ye yönel.
            Allah’ın hidayet kapıları sana açılınca, ne hâlde olursan ol, bırak ve o hazinelere koş
            ve içlerine gir. (Bir makam ya da hâl Sana açıldığında fırsatı fevt etme ve içeri gir.)
            O makam ve hallerin nihayetine yaklaştığın zaman lazım olan edebe de sımsıkı sarıl
            ve kazanma kuşağında kaybetmekten kork. (Şatahata girme, temkin ve teyakkuz ile
            hareket et.)
            Öyle hareket et ki, o noktalara gelince ilklerden ve önden gidenlerden olasın.11
            Gerçek hayat işte oradadır. Hayatın güzelliği de oradadır. O noktaların geçildiği
            yerdedir.12 Orada nice sevinenler, nice erenler vardır. Ne mutlu o yolda yürüyenlere,
            yürüyüp erenlere, erip sevinenlere!
            Amellerin durgunlaşınca onları hemen harekete geçir. Sen heyecan ile şevklenince
            onlar da şevk ile coşarlar.
            Allah’a karşı işlenen ma’siyetlerdeki çirkinlik, ahlâkı çirkin olana güzel görünür.
            Allah’a tâat ve kulluğun güzellik ve gökçekliği ise, sabah aydınlığının nurları gibi çok
            parlaktır.
            Kulluğu ve ibadetleriyle kim Cennet’in güzelliklerini arzular ve isterse neticede
            Allah’ın inayetiyle o güzelliklere nâil olur.
            O halde, yarın kıyamette mesrûr olmak ve necata ermek istersen, bugün, burada takva
            azığıyla işte o güzelliklere liyakat kesbetmeye bak.
            Rabbinin kelâmı olan Kur’ân’ı yanık bir kalb ve hüzünlü bir ses ile oku.
            Gece namazı çok Kur’ân okumak bakımından pek müsaittir. Âyetleri anlayarak tekrar
            ede ede oku. (Oku ki, fehmin artsın, münacattaki lezzetten nasibin çoğalsın.)
            Manalarını da iyice teemmül et. Böylece hem Cennet’e dâhil olur, hem de
            sıkıntılarından kurtulursun.
            Kur’ân âyetlerinin fışkırıp duran pınarından kana kana iç. (Cennet’teki gibi) bir
            katıksız iç, bir de iki lezzeti birleştirerek katıklı iç.13
            İnsanların hidayetine vesile olan, onlara yol gösteren akıl medhedilmiş, Allah’tan
            uzaklaştıran heva da zemmedilmiştir.
            Allah’ın Kitabı’nın, mahlûkatın akıllarını terbiye etmesi gayet açık ve nettir.
            İnsanların en seçkinleri, en hayırlıları hidayet üzere olan ilim sahipleri ve ilim
            meraklılarıdır. Bunların dışında kalanlar ise kendilerinden söz edilmeye değmeyecek
            kadar küçük varlıklardır.
            Eğer gerçekten cesur bir adam isen, harp meydanındaki toz ve topraktan
            çekinme(zsin.)14
            Hidayet fenerini gördüğün zaman, ona doğru yükselebildiğin kadar yüksel.15
            Gönül aşka müptela olduğu zaman, iştiyakın şiddetinden mutlaka canı yanacaktır.
            Güzelin tebessümü güzeldir. Bir de dişleri yerli yerinde ise o zaman ayrı bir güzel
            olur.16
            Esrâr-ı İlahîye torbasının ağzı, bütün emniyet ve korunaklığıyla kendi bağcığının
            altında toplanmıştır.17
            Rıfk u mülâyemet ve yumuşak huyluluk sahibi için durmadan akıp devam eden bir
            hazine gibidir. Kabalık ve sertlik ise herc ü merce götürür.
            Yüce Allah’ın salât ve selâmı, insanları sırat-ı müstakîme ulaştıran hidayet rehberi,
            Efendimiz Hazreti Muhammed (sallallahu aleyhi ve sellem) üzerine olsun.
            Ve güzel ahlâkın, aynı zamanda hep hakkı en güzel şekilde seslendiren lisanın sahibi
            Hazreti Ebû Bekir’in (radıyallahu anh)…
            Ve en muzdarip anında Hazreti Sâriye’ye seslenen büyük kerâmet sahibi Hazreti
            Ömer’in (radıyallahu anh)…
            Ve hem hayâ eden, hem de kendisinden hayâ edilen gökçek yüzlü, güzel huylu, iki nur
            sahibi Hazreti Osman’ın (radıyallahu anh)…
            Ve yağmur yüklü bulutlar gibi değişik ilimlerle mücehhez olarak dolaşan Hazreti
            Ali’nin (radıyallahu anh)…
            Ve torunların en bahtiyarı olan Hazreti Hasan ve Hazreti Hüseyin’in (radıyallahu
            anhumâ), anneleri Hazreti Fâtıma’nın (radıyallahu anhâ) ve bütün ehl-i beytinin…
            Ve hiç eğrilmeden hep O’nun izini takip eden ashâbının ve yakınlarının…
            Ve ümmeti içinde, güzellerden güzel dininin maârifiyle onlara tâbî olan âlimlerin…
            üzerine olsun.
            Ey benim Güzeller Güzeli, Yüceler Yücesi Rabbim! Onların ve ailelerinin hatırına,
            bize olan nusret ve ferecini bir an önce gönderiver.
            Ey Kerîmler Kerîmi! Bir lahza ayrılmadan hep kapında duran bu muhtaç kuluna
            yardım et.
            Yarın mahşer gününde necata erenlerden olabilmem için, amellerimde benim sonumu
            da o bahtiyar kullarının âkıbeti gibi güzel eyle.
            İşte huzurundayım ve Senin sonsuz cömertliğini itiraf ediyorum. Ne olur, lütfen ve
            keremen, mazeretlerimi kabul buyur.
            (Ey kârî!) Şayet sen de bir sıkıntıyla karşı karşıya kalırsan, “Ey zorluk, şiddetlen
            şiddetlenebildiğin kadar zira sonunda dağılıp gideceksin.” de.</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            “Rahman ve Rahîm Allah’ın adıyla. Bütün hamdler, övgüler Âlemlerin Rabbi
            Allah’adır. Rahman ve Rahîm O’dur. Din gününün, hesap gününün tek hâkimidir.
            (Haydi, öyleyse deyiniz): ‘Yalnız Sana ibadet eder, yalnız Senden medet umarız.’ Bizi
            doğru yola, nimet ve lütfuna mazhar ettiklerinin yoluna ilet. Gazaba uğrayanların ve
            sapkınlarınkine değil.”
            “Elif, Lâm, Mîm. İşte Kitap! Şüphe yoktur O’nda. Rehberdir müttakîlere! O
            müttakiler ki gayb âlemine inanırlar. Namazlarını tam dikkatle îfâ ederler.
            Kendilerine ihsan ettiğimiz nimetlerden infakta bulunurlar. Hem Sana indirilen
            kitabı, hem de Senden önce indirilen kitapları tasdik ederler. Ahirete de kesin olarak
            inanırlar. İşte bunlardır Rabbileri tarafından doğru yola ulaştırılanlar. Ve işte
            bunlardır felah bulanlar.”
            “Hepinizin ilahı tek ilahtır. Ondan başka ilah yoktur. Rahman ve Rahîm O’dur.”
            “Allah o ilahtır ki, Kendisinden başka ilah yoktur. Hayy’dır, Kayyûm’dur.
            Kendisini ne bir uyuklama, ne de uyku tutar. Göklerde ve yerde ne varsa O’nundur.
            İzni olmadan huzurunda şefaat etmek kimin haddine? Yarattığı mahlûkların önünde,
            ardında ne var, hepsini bilir. Mahlûklar ise O’nun dilediğinden başka, ilminden
            hiçbir şey kavrayamazlar. O’nun kürsüsü gökleri ve yeri kaplamıştır. Gökleri ve yeri
            koruyup gözetmek O’na ağır gelmez; O öyle ulu, öyle büyüktür. Dinde zorlama
            yoktur. Doğru yol, sapıklıktan; hak, bâtıldan ayrılıp belli olmuştur. Artık kim tağutu
            reddedip Allah’a iman ederse, işte o, kopması mümkün olmayan en sağlam kulpa
            yapışmıştır. Allah her şeyi işitir, bilir. Allah iman edenlerin yardımcısıdır, onları
            karanlıklardan aydınlığa çıkarır. İnkâr edenlerin dostları ise tağutlar olup onları
            aydınlıktan karanlıklara götürürler. İşte onlar Cehennemlik kimselerdir ve orada
            ebedî kalacaklardır.”
            “Allah’tan başka ilah bulunmadığına şahit bizzat Allah’tır. Bütün melekler, hak ve
            adaletten ayrılmayan ilim erbabı da bu gerçeğe, Azîz ve Hakîm (mutlak galip, tam
            hüküm ve hikmet sahibi) Allah’tan başka ilah olmadığına şahittirler. Allah katında
            hak din İslâm’dır. O Ehl-i kitabın ihtilafları, kendilerine gerçeği bildiren ilim
            geldikten sonra, sırf aralarındaki haset ve ihtiras yüzünden olmuştur. Allah’ın
            âyetlerini inkâr edenler bilsinler ki, Allah onların hesabını çabuk görür. Buna karşı
            Seninle münakaşaya kalkışanlara de ki: ‘Ben yüzümü, özümü Allah’a teslim ettim.
            Bana bağlı olanlar da O’na teslim oldular.’ O Ehl-i kitapla, kitap ehli olmayan
            ümmîlere (müşriklere) de ki: ‘Siz de teslim olup Müslüman olmaya var mısınız?’
            Eğer hakka teslim olup İslâm’a girerlerse doğru yolu bulmuş olurlar. Yok, eğer yüz
            çevirirlerse, Sana düşen görev, sadece hakkı tebliğdir. Allah kullarını hakkıyla
            görür.”
            “Rabbiniz o Allah’tır ki, gökleri ve yeri altı günde yarattı. Sonra da arşa istiva
            buyurdu. O Allah ki geceyi, durmadan onu kovalayan gündüze bürür. Güneş, Ay ve
            bütün yıldızlar hep O’nun buyruğu ile hareket ederler. İyi bilesiniz ki yaratmak da,
            emretmek de O’na mahsustur. Evet, o Rabbülâlemîn olan Allah ne yücedir! Rabbinize
            için için yalvararak, başka nazarlardan uzak, gizlice dua edin. Gerçekten O, haddi
            aşanları hiç sevmez. Islah olmuş ülkeyi ifsat etmeyin. Hem endişe, hem de ümit ile
            O’na yalvarın. Muhakkak ki Allah’ın rahmeti iyi kimselere yakındır.”
            “De ki: Dua ederken ister ‘Allah’ ister ‘Rahman’ diye hitap edin. Hangisini deseniz
            en güzel isimler hep O’nundur! Namazında sesini pek yükseltme, ama iyice de kısma,
            ikisinin arası bir yol tut. ‘Her türlü hamd O Allah’a mahsustur ki, asla evlat
            edinmemiştir. Hâkimiyetinde hiçbir ortağı yoktur. Acze düşüp de bir desteğe muhtaç
            olmamıştır.’ de ve tekbir getirerek O’nun büyüklüğünü ilan et.”
            Büyük Allah’tır. Her türlü hamd O’na mahsustur. Tesbih ve hamd ü senalarla
            anılmaya layık yegâne Zât da yine O’dur.
            Rahman ve Rahîm Allah’ın adıyla. “Yemin ederim o saf saf dizilenlere, sevk ü idare
            edip men edenlere, Kitap okuyanlara ki, sizin ilahınız bir tek İlahtır. O, hem göklerin,
            yerin ve ikisi arasında olan bütün varlıkların, hem de Güneş’in bütün doğuş
            yerlerinin Rabbidir. Biz dünyaya en yakın semayı yıldızlarla süsledik. Ve orayı her
            türlü şeytandan koruduk. Onlar Mele-i A’lâ’ya yükselip dinleyemezler, çünkü her
            taraftan bombardımana tutulurlar. Dinlemeye kalksalar kovulup atılırlar. Hem onlar
            için devamlı bir azap vardır. Şayet içlerinden birisi bir söz kırıntısı kapmayı
            başarırsa, derhal yakıcı ve delici bir ışın onu kovalar. Onlara bir sor bakalım:
            Kendileri mi yaratılışça daha güçlü kuvvetli, yoksa Bizim diğer yarattıklarımız mı?
            Doğrusu Biz onları, yapışkan bir çamurdan yarattık.”
            “Ey cin ve ins topluluğu! Yapabilirseniz haydi göklerin ve yerin sınırlarını geçin
            bakalım! Ama geçemezsiniz, ancak üstün bir güç, kuvvetli bir delil ve ilimle
            geçebilirsiniz. O hâlde Rabbinizin nimetlerinden hangi birini inkâr edebilirsiniz?
            Üzerinize ateşler, duman alevleri gönderilir de artık kendinizi savunamazsınız. O
            hâlde Rabbinizin nimetlerinden hangi birini inkâr edebilirsiniz?”
            Ey Rahman ve Rahîm Allahım! Güzel isimlerini şefaatçi yaparak Sana sığınıyor, Sana
            yalvarıyor, Senden yardım dileniyor ve Senin huzurunda tazarru ile yana yakıla içimi
            döküyorum.
            Allahım! Senden başka ilah yoktur. Allah ismi Sana has bir ism-i zât ve alemdir. Küllî
            ve umumî rahmet sahibi Rahmân.. donanım, konum ve liyakate göre bol bol merhamet
            eden Rahîm.. her şey ve herkesin üzerinde tasarruf sahibi Melik.. Zâtında mukaddes ve
            münezzeh, fiillerinde mutahhir ve munazzif Kuddûs.. ayıplardan sâlim ve herkes için
            selâmet kaynağı Selâm.. Kendi rubûbiyetinin şahidi ve herkese güven vaadeden
            Mü’min.. herkesi ve her şeyi her an görüp gözeten Müheymin.. eşi, benzeri olmayan
            yegâne gâlip ve Azîz.. elin ulaşmadığı, gücün yetmediği hâkim-i mutlak bir Cebbâr..
            ululuk, Zâtının lazımı bir ulu Mütekebbir.. zâhir-bâtın her şeyi yaratan Hâlık.. örneği
            kendine ait, her şeyi kusursuz var ve inşâ eden Bâri’.. şekil ve sûret veren Musavvir..
            her türlü günah ve hataları yarlığayan Ğaffâr.. her şeyi Kendi iradesine râm eden
            Kahhâr.. karşılıksız bol bol hibede bulunan Vehhâb.. her ihtiyaç sahibini ihtiyacına
            göre rızıklandıran Rezzâk.. hayır kapılarını açan ve gâileleri savan Fettâh.. olmuşolacak,
            cüz’î-küllî her şeyi bilen Alîm.. can alan, ruhları sıkan ve erzâkı kısan
            Kâbıd(z).. genişletilecekleri genişleten, ruhlara inşirah veren, her şeyi bereketlendiren
            Bâsıt.. dünyada, ukbada istediğini alçaltan Hâfıd(z).. burada ve ötede dilediğini
            yükselten Râfi’.. dilediğini azîz kılan ve şereflendiren Muizz.. istediğini zelîl ve rüsvay
            hâle getiren Müzill.. gizli-açık her şeyi duyan ve itibara alan Semî’.. her şeyi Zâtına
            mahsus basarla gören Basîr.. dilediği gibi hüküm veren biricik hüküm sahibi Hakem..
            her icraatında adl ü istikameti takip eden Adl.. en ince noktalara kadar ihtiyaçları gören,
            gö ze te n Latîf.. herkesten ve her şeyden haberdar Habîr.. suçluyu hemen
            cezalandırmayıp düşünme mühleti veren Halîm.. en büyük ve ulu, Azîm.. dilediği
            günahları bağışlayan Ğafûr.. şükredeni mukabelesiz bırakmayan ihsan sahibi Şekûr..
            kadri yüce, şanı yüksek, müteâl Aliyy.. idrakin ihata edemeyeceği, ululardan ulu Kebîr..
            arz u sema ve içindekileri koruyup muhafaza eden Hafîz.. gıda veren, bakıp koruyan
            Mukît.. her şeye yeten ve herkesin hesabını görecek olan Hasîb.. nefislerde ürperti ve
            haşyet hâsıl eden Celîl.. iyilik ve ihsanı bol keremkânî Kerîm.. zâhir-bâtın her şeyi
            görüp kontrol eden Rakîb.. dualara icabet eden ve isteklere mukabelede bulunan
            Mücîb.. ilm ü rahmetiyle her şeyi kuşatan ve her şeyiyle nâmütenâhî olan Vâsi’.. her
            şeyi yerli yerinde vaz’eden Hakîm.. bazı kullarını muhabbete mazhar kılan Vedûd.. zâtî
            şan ve şeref sahibi Mecîd.. ölümden sonra dirilten ve diriliş erleri gönderen Bâis.. her
            şeyi ra’ye’l-ayn bilen Şehîd.. varlığı kendinden ve değişmeyen bir zât olan Hakk..
            güvenilip dayanılan ve Kendisine itimat edilen Vekîl.. dilediğini dilediği gibi icrâ eden
            kuvvet sahibi Kaviyy.. kudret-i kâhire sahibi Metîn.. dost ve yardımcı Veliyy.. herkesin
            hamd ü senasının biricik mercii Hamîd.. her işi ve davranışı sayıp dökecek olan
            Muhsî.. her şeyi ilk yaratan Mübdi’.. hayattan sonra ölümü, ölümden sonra da hayatı
            geri veren Muîd.. maddî-manevî hayat veren Muhyî.. verdiği hayatı alıp öldüren
            Mümît.. hayatı Kendinden, ebedî Hayy.. Kendi Kendine kâim, Kayyûm.. aczi söz
            konusu olmayan kâdir u kâhir Vâcid.. mutlak fazl ve şeref sahibi Mâcid.. nazîri, veziri,
            dengi, benzeri olmayan bir yektâ Vâhid.. ikincisi olmayan tek, Ehad.. herkesin muhtaç
            olduğu müstağnî Samed.. her şeye gücü yeten Kâdir.. mutlak iktidar sahibi Muktedir..
            öne alan, öne çıkaran Mukaddim.. geriye bırakan Muahhir.. varlığının başlangıcı
            olmayan ezelî, Evvel.. varlığının sonu olmayan ebedî, Âhir.. âyât ve âsârıyla apaçık
            Zâhir.. Zât’ı, hakikatiyle ihata edilmeyen Bâtın.. kâinatları idare eden, her şeyi gözeten
            Vâlî.. her türlü noksanlıktan müberrâ bir ulu, Müteâl.. durumuna göre herkese iyilikte
            bulunan Berr.. tevbeye sevk eden ve tevbeleri kabul buyuran Tevvâb.. suçluları tecziye
            eden Müntakim.. sürekli in’am ve ihsanda bulunan Mün’im.. günahları silip süpüren,
            seyyiâtı hasenâta çeviren Afüvv.. fenalıklara karşı kullarına müşfik olan Raûf.. mülkün
            tek sahibi olan Mâlikü’l-mülk.. sonsuz celâlle ikram ve cemâli cem’ eden Zü’l-celâli
            ve’l-ikram.. terbiyenin bütün levâzımını câmi’ şekilde terbiye eden Rabb.. her
            hükmünde âdil olan Muksit.. zâtında her türlü kemâlâtı câmi’ ve herkesi toplayıp bir
            araya getiren Câmi’.. kimseye muhtaç olmayan Ğaniyy.. zenginlik bahşeden ve
            gönülleri zengin kılan Muğnî.. dilediği şeyleri veren Mu’tî.. istemediği şeyleri
            vermeyen Mâni’.. sebebiyet verenlere göre zararları yaratan D(z)ârr.. faydalı şeyler
            veren Nâfi’.. her şeyin biricik ışık kaynağı Nur.. hidayete erdiren ve gönülleri hidayete
            açan Hâdî.. eşi-benzeri olmayan şeyler yaratan Bedî’.. Kendisi için fenâ söz konusu
            olmayan Bâkî.. dilediğine dilediğini temlik eden gerçek sahip, Vâris.. doğru noktaya
            ulaştıran Reşîd.. yakışıksız şeylere hüsn-ü muamelede bulunan Sabûr sadece Sensin.
            Benim Rabbim olan Allah birdir, tektir, eşi benzeri yoktur, herkesin muhtaç olduğu bir
            müstağnidir, ne eş, ne de çocuk edinmiştir. “Ne doğurmuş, ne doğurulmuş, ne de
            herhangi bir şey O’na denk olmuştur.” En güzel isimler, en yüce sıfatlar, yerde gökte
            ne varsa hepsi sadece O’na aittir. Azîz ü Hakîm O’dur. “Onun benzeri hiçbir şey
            yoktur. O, her şeyi hakkıyla işitir ve bilir.” “Gözler O’na erişemez. Onun ilmi ise
            bütün gözleri ihata eder. Gözlerin görmediği her şeye nüfûz eden, her şeyden
            haberdar olan Latîf ve Habîr O’dur.” “Evvel O’dur, Âhir O; Zâhir O’dur, Bâtın O! O
            her şeyi hakkıyla bilir.” “Biz Allah’a, bize indirilen Kur’ân’a, keza İbrahim’e,
            İsmâil’e, İshak’a, Yâkub’a ve onun torunlarına indirilene ve yine Mûsa’ya, Îsâ’ya,
            hülasa bütün peygamberlere (aleyhimüsselâm) Rabbileri tarafından verilen kitaplara
            iman ettik. Onlar arasında asla bir ayrım yapmayız. Biz yalnız O’na teslim olan
            Müslümanlarız.” “Ya Rabbenâ! İndirdiğin kitaba iman edip Elçinin yolunu tuttuk.
            Sen de bizi, birliğini ve nebîlerini tanıyan şahitlerle birlikte yaz.”
            Allah’a, meleklerine, kitaplarına, peygamberlerine, âhiret gününe, hayrı-şerri, acısıtatlısıyla
            kaderin Allah Teâlâ’dan olduğuna inandık. Rabbimiz, Sana, güzel isimlerine,
            ulvî sıfatlarına, ulûhiyetindeki kemâl ve rubûbiyetindeki azametinin muktezası bütün
            yüce vasıflarına da iman ettik. Sana inandık, gönderdiğin kitaplarına, peygamberlerine
            ve Server-i Enbiya olan Hazreti Muhammed’e (alâ nebiyyina ve aleyhimüsselâm), O’nun
            getirdiklerine, Senin ve Resûlü’nün murad buyurduğunuz şekilde, Senin sevip hoşnut
            olacağın, ilm-i İlahînde ferman ettiğin surette inandık, ey gizli olanları ve daha
            gizlilerini bilen ve arz u semayı ayakta tutan Rabbimiz!
            Haddini bilmez kullarını hemen cezalandırmayan Merhametliler Merhametlisi
            Allahım! Biz çok aciz ve çok kusurluyuz. Kalblerimizin kaymaması, ayaklarımızın
            sürçmemesi için Senin inayetine çok muhtacız. Söz, fiil ve amellerimizde her zaman
            Sana itaat içinde olmaya gayret ediyor; “Öyleyse artık şu gerçeği bilin ki Allah yüceler
            yücesidir. Gerçek hükümran O’dur. O’ndan başka ilah yoktur. Pek değerli arşın
            Rabbidir.” “O, müşriklerin Kendisine isnat ettikleri nitelendirmelerden münezzehtir,
            muallâdır. Gökleri ve yeri yoktan var eden O’dur. O’nun nasıl çocuğu olabilir ki,
            Kendisinin eşi yoktur. Gerçek şu ki: her şey O’nun mahlûkudur ve O her şeyi
            hakkıyla bilir.” âyetlerinde ifade buyurduğun gerçeklere de gönülden inanıyoruz.
            Yüceler Yücesi Allahım! Bizi işte hep bu mülahazalarla dopdolu yaşat, bunlarla
            canımızı al ve yine bunlarla dirilt. Bizi bu mülahazaların hakikatine ulaştır. Ey Ezel ve
            Ebed Sultanı Allahım! Âlemlerin Rabbi yalnız Sensin. Evvel Sensin; Senden önce
            hiçbir şey yoktu. Âhir Sensin; fenâ ve ademden münezzehsin; nihayette bütün varlık fenâ
            bulacak ve yine bir tek Sen kalacaksın. Zâhir Sensin; Senden daha vâzıh, ayan-beyan bir
            hakikat yoktur. Her şeyin ötesinde, ötelerin de ötesinde kâinat ve hâdiselerin biricik
            mercii Bâtın da yine Sensin. Mahlûkatın üzerinde hüküm süren güç, Senin karşı
            konulamaz gücündür. Bütün yaratılmışlar zevale kaydıktan sonra varlığını devam
            ettirecek Bakî-i Hakikî de yalnız Sensin! Bütün nurların kaynağı Sen, sırlara âşina Sen,
            geceyi-gündüzü dilediği gibi düzenleyen Sen, Melik, Azîz, Kahhâr, Rahîm, Vedûd,
            Ğaffar, gayb âlemlerini bilen Allâmü’l-guyûb, kalbleri evirip çeviren Mukallibü’lkulûb,
            kusurları örten Settâru’l-uyûb, günahları mahvedip kullarını bağışlayan
            Ğaffâru’z-zünûb yalnız Sensin.
            Allahım! Din yolunu açıp şehrah eyleyen ve insanlığa Cennet’e giden yolları gösteren,
            kulun ve elçin, apaçık nurun, dosdoğru ve emîn Resûlün, İnsan-ı Kâmil Hazreti
            Muhammed’e (aleyhissalâtü vesselâm) salât ü selâm eyle. Kendisinden razı olup şefaat hakkı
            tanıdığın ve seçilmiş bir elçi olarak âlemlere gönderdiğin o Nebîler Serveri’ne şefaat
            hakkını ver ve O’nu vaad buyurduğun, başkalarına yardım elini uzatma makamlarının
            doruğu olan Makam-ı Mahmud’a ulaştır. Yüceler Yücesi Allahım! İbrahim peygambere
            ve ehline salât ü selâm ettiğin gibi, Efendimiz Hazreti Muhammed’e, âline ve ashâbına
            da bütün âlemlerdeki mahlûkatın ve kelimelerin adedince, arşının ağırlığınca ve
            hoşnutluğun miktarınca, çok çok salât ve selâm eyle. Şüphesiz hamdedilmeye layık
            Yüceler Yücesi yalnız Sensin.
            Rahmeti, merhameti, şefkati sonsuz Allahım! İstediklerimizi, Senin birbirinden güzel
            isimlerin, ulvî sıfatların, tastamam kelimelerin, indirdiğin mukaddes kitapların ve
            özellikle Kur’ân-ı Mübîn’in, Senin kulun ve Resûlün, bizim efendimiz olan Hazreti
            Ahmed ü Mahmud u Muhammed Mustafa hürmetine istiyoruz. Ey farklı zaman
            dilimlerinde kullarının gönüllerini mukaddes kitaplarıyla nurlandıran! Ey hesabı pek
            çabuk olan! Ey bendeleri dergâhına yönelince onların dualarına icabet buyuran! Ey
            dünyada ve ukbada kullarına merhametle muamelede bulunan! Ey onlara şah
            damarlarından daha yakın olan ve dileklerine icabet eden! Ey yarattıklarına sevgisi ve
            şefkati hudutsuz olan! Ey ihsanlarını bol bol yağdıran celâl ve ikram sahibi, Hayy u
            Kayyûm, Yüceler Yücesi Rab! “Bize de hem dünyada iyilik ve güzellik ver, hem de
            âhirette iyilik ve güzellik ver ve bizi Cehennem azabından muhafaza buyur.”
            Allahım! Engin rahmet hazinelerine müracaat ediyor, hidayetimizi, takvamızı,
            iffetimizi ve gönül tokluğumuzu ziyadeleştirmeni diliyoruz. Bela cenderelerine maruz
            kalmaktan, şekâvet vadilerine yuvarlanıp bedbaht olmaktan, hakkımızda takdir
            buyuracağın acı kazadan ve düşmanlık besleyen insafsızların şamata ve eğlence
            malzemesi olmaktan yine Senin sonsuz şefkatine sığınıyoruz. Bilebildiğimiz yahut
            bilemediğimiz ne kadar iyilik ve güzellik varsa, şimdi ve sonra o güzelliklerin hepsiyle
            bizleri sevindir. Bütün hamd ü senalar Sanadır ya Rab. Kendisinden yardım dilenilecek
            ve tevekkül edip inayetine sığınılacak da yalnız Sensin. Sonsuz güç ve kudret de sadece
            Sana aittir. Senin kulun ve nebîn, bizim Efendimiz Hazreti Muhammed (sallallahu aleyhi ve
            sellem) hayır ve iyilik adına Senden ne dilemişse biz de onların hepsini diliyor ve O
            masumlar masumunun sığındığı bütün şerlerden de Senin yüce dergâhına iltica ediyoruz.
            “Allahım! Benim Rabbim Sensin. Senden başka ibadete layık hiçbir ilah yoktur. Beni
            Sen yarattın; şüphesiz ben Senin kulunum ve gücüm yettiğince Sana verdiğim sözlerimde
            durmaya ahdettim. Bilerek ya da bilmeyerek içine düştüğüm kötülüklerden dolayı Senin
            affına sığınıyorum. İhsanlarının sınırsızlığına rağmen Sana karşı içine düştüğüm
            isyanlardan dolayı bin pişmanım. Bağışlamak şanından olan Yüce Rabbim, bu aciz
            bendeni de bağışlayacağını ümit ediyorum. Çünkü günahları Senden başka bağışlayacak
            hiç kimse yoktur. (4 defa)”
            Rahmeti sonsuz Rabbimiz! Senden, gönüllerimizin derinliklerine her zaman orada
            kalacak bir havf hissi yerleştirmeni istiyoruz, istiyoruz ki, o havf hissi Senin sevip
            hoşlanmadığın şeylerden bizi sakındırsın. Habîb-i Ekrem’in gibi biz de Senin cemâl-i
            bâ-kemâlini müşahedeye ve Sana vuslata şevk diliyoruz. Bizi, Cennet’e götüren yol
            saydığın ilim yolundan ve ibadetlerin en faziletlilerinden biri olarak tavsif buyurduğun
            tefekkür ibadetinden uzak düşürme. Nezdindeki sırlar ve zararları defeden ismin
            hürmetine, ezkaza içine düştüğümüz günah ve ayıpları tekrarlamaktan bizi muhafaza
            buyur. İlim öğrenme sevdasıyla yanıp tutuşan, öğrendiklerini hayatına tatbik etmek için
            didinip duran ve bu çizgide sâbit-kadem olan bahtiyarlardan eyle. Resûlün Hazreti
            Muhammed’in (aleyhisselâm) lisanıyla beşeriyetin gönlüne akıttığın, yine bir zaman onlarla
            dostun İbrahim peygamberi imtihan ettiğin, O’nun da tastamam yerine getirdiği ve bunun
            üze r i ne “Seni insanlara önder yapacağım.” diye buyurduğunda, İbrahim’in
            (aleyhisselâm), “Neslimden de imamlar çıkar.” dediği ve Senin, “Zalimler ahdime
            (nübüvvete) nâil olamazlar.” ferman ettiğin kudsî kelimelerle gönüllerimizi zinetlendir.
            Ya Rab! Bizleri o zürriyet içindeki hayırlı nesillerden eyle. Yollarımızı takva
            dairesinde hareket edenlere mihmandarlık yapan kutluların yollarıyla kesiştir. Allah’ın
            adıyla, O’ndan medet dilenerek, O’na sığınarak ve “Müminler Allah’a dayanıp
            güvensinler.” emrine ittiba ederek (ben de ikrar ederim ki), gerçek güç ve kuvvetin
            yegâne sahibi Allah’a güvendim. O’na inandım. Hakkımdaki hükümlerine razı oldum.
            O’na dayandım ve Yunus peygamber gibi şöyle nidâ ediyorum: “Ya Rabbî! Sensin İlah,
            Senden başka yoktur ilah. Sübhansın, bütün noksanlardan münezzehsin, yücesin.
            Doğrusu kendime zulmettim, yazık ettim. Affını bekliyorum Rabbim!”
            Ey Yüceler Yücesi Aliyy, ey Azîm, ey Halîm, ey Alîm, ey Semî’, ey Basîr, ey
            Müeyyid, ey Kadîr, ey Hayy, ey Kayyûm, ey Rahman, ey Rahîm, ey “Hû (3 defa)”, ey Hû,
            ey Evvel, ey Âhir, ey Zâhir, ey Bâtın.. Ey azamet ve kerem sahibi! Ey nâm-ı celîli çok,
            çok yüce olan Rabbim! Affını ve inayetini umarak dergâhına sığındım; bahtına düştüm,
            n’olur, dualarımı kabul buyur!
            Allahım! Nurunla bizi dosdoğru yola hidayet eyle ve huzurunda hep sadâkatle kullukta
            bulunma payesini bize de lutfet! Lutfet ki Allahım, dillerimiz sürekli Senin zikrinle
            meşgul, bedenimiz bütün uzuvlarıyla Senin emrine itaat içinde olsun. Kalblerimiz yalnız
            Senin marifetinle dolsun. Ruhlarımızı müşâheden ile kanatlandır; latîfelerimizi
            yakınlığınla taçlandır. Sen her şeye kâdirsin. Senden, dünyanın gelip geçici cazibedar
            güzelliklerine karşı zühdümüzü ve nezdindeki derecelerimizi artırmanı diliyoruz.
            Ey kalblerin ancak yakınlığıyla sükûn ve itmi’nana erdiği.. hayatın sadece lütf u
            ihsanlarıyla başladığı ve devam ettiği.. ünsüyle ve dergâhının kapısını hep açık
            tutmakla, salih ve mukarreb kullarının gönüllerine ferahlık salan.. ölümü ve hayatı
            yaratan.. dilediklerini saîd kılıp yakınlaştıran, müstehakları da şakî eyleyip
            uzaklaştıran.. kalb gözünü kendi iradeleriyle görmez hâle getirenleri dalâlet çukurlarına
            atan.. temiz gönülleri sırat-ı müstakîme ulaştıran.. fakirliğe maruz bırakan ya da
            zenginlikle serfiraz kılan.. kullarını imtihan eden.. dilerse affeden.. her şeyi takdir
            buyuran ve irade ettiklerini kazasıyla varlık sahasına çıkaran Yüceler Yücesi
            Allahımız! Biz katiyen inanıyoruz ki, olup biten her şey Senin ezelde takdir buyurduğun
            büyük planın birer parçası olarak meydana gelmektedir.
            Rabbim! Senin kapından başka hangi kapıya yönelebilir, Senden başka kime
            teveccühte bulunabilirim? Ululuk ve azamet tahtının yegâne sultanı Sensin; güç ve
            kuvvet de yalnız Sana aittir. Yüce Rabbim! Maksûd-u Hakikî Sen iken, başka kimi
            maksat ittihaz edebilirim ben? Biricik ma’bûd Sen iken, başka kime ubûdiyette
            bulunabilir kapının kulu bu benden? Bütün hazineler Senin tasarrufun altındayken benim
            ihtiyaçlarımı Senden başka kim karşılayabilir?
            Ey kullarının Kendisine tevekkül ettiği.. korku hissine kapılanların dergâhına
            sığındığı.. darda kalmışların ümitlerini ihsanlarına bağladığı.. ızdırar içerisinde
            kıvranan bîçarelerin güç ve kuvvetinin sonsuzluğuna, rahmetinin enginliğine sığındığı..
            ellerin fazl u keremine açıldığı ve dileği olanların kapısına yöneldiği Ulu Mevlâm!
            Hiçbir surette ve hiçbir sebeple Sana karşı şekvada bulunma hakkım yoktur; ben de
            salih kulların gibi rahmetini ümit ediyor ve inayetini diliyorum; beni tevekkül gibi yüce
            bir hasletin özüne ulaşmış bahtiyarlardan eyle! Ey kullarına en yakın olan, onları işiten
            ve isteklerine icabet eden Rab! Bu çaresi tükenmiş kulunun dileklerine de cevap ver;
            onun endişe ve korkularını da gider ve umduklarında onu haybet ve hüsrana uğratma!
            Yüce Allahım! Bizler yürüyeceğimiz yolu tam olarak bulamamış bir kısım şaşkınlarız;
            yolların en müstakîmine Sen bizi hidayet et! Fakirliğimize, zayıflığımıza ve aczimize
            derman ol; günahlarımızı yarlığa, ey Nur, ey Hâdî, ey Ğaniyy, ey Kaviyy, ey Ğafûr u
            Rahîm!
            Allahım! Nezdinden göndereceğin bir ruhla bizi te’yîd ve takviye buyur. Yüce
            katından insanî enginliklere akan bir rahmet yağmuru olan ilm-i ledünden bize de ta’lim
            et. Razı ve hoşnut olduğun yüce dinimiz üzerine ayaklarımızı sabitle ve bizi, haklarında
            ebedî saadet takdir ettiğin, hoşnutluğunla sevindireceğin, cemâlinle gözlerini aydınlığa
            kavuşturacağın saîd ve bahtiyar kullarından eyle!
            Allahım! Şu muvakkat dünya hayatında sadece Sana kullukta bulunmak ve
            ma’siyetlerden hep kaçmak istiyorum. Bu dileklerimi gerçekleştirmeyi benim için kolay
            hâle getir; neticede de beni Cennet’ine al, cemâlini müşahede ile mesrûr et ve ikâbına,
            gazabına uğramaktan sıyanet buyur!
            Allahım! Ömrümüzü hep tâat eksenli sürdürme, ölmeden evvel de tevbe kurnalarında
            küçük-büyük bütün günahlarımızdan arınıp öylece huzuruna gelme hususunda bizden
            yardımını esirgeme! (Sen zaten esirgemezsin ki!) Sorgu esnasında da yalpalamaktan ve
            kaybetmekten koru ve bizi kitabını sağından alanlardan eyle. Mahşer gününün korku ve
            endişelerinden emin kıl. Sırat-ı müstakîminden ayırma. Rahmetinle, kereminle bizi naîm
            cennetlerine al.. affınla, hilminle muamelede bulun; bulun ki dokunamasın bize o azab-ı
            elîm, ey Berr u Rahîm ve ey Halîm ü Kerîm!
            Ya Ekramelekramîn! Bizim bir faydayı celbedecek ya da bir zararı defedecek güç ve
            kuvvetimiz yoktur. Bizler hiçbir şeye sahip olmayan bir kısım fakirler, hiçbir şeye güç
            yetiremeyen bir kısım zayıflarız. Hayır bütünüyle Senin elindedir ve her iş encâmı
            itibarıyla Sana avdet edecektir.
            Allahım! Bizi emir buyurduğun hususları gerçekleştirmeye muvaffak kıl. Mükellef
            tuttuğun vazifelerimizi yerine getirebilmemiz için yardımcı ol. Fazl u rahmetinle,
            gönüllerimizi Senden başka her şeyden müstağnî tut. İnâyât ü kereminle kırık ve
            döküklerimizi tamir buyur ve bize yüce nezdinden mâ fâtımızı (fevt ettiğimiz
            güzellikleri) telâfi imkânları sun!
            Allahım, merhameti sonsuz Allahım! Bizim idrak ufkumuzun kuşatamadığı ya da
            istemeyi bile bilemediğimiz, hayır olarak kullarından herhangi birisine vaad ettiğin ya
            da ihsan buyurduğun ne kadar güzellik varsa onların hepsini rahmetinden biz de
            diliyoruz.
            Allahım! Güçsüzlüğümü, zaafımı ve insanlar nazarında hakir görülmemi Sana şikâyet
            ediyorum. Sen Erhamürrâhimînsin; bütün çaresizlerin Rabbi de, bu çaresiz kulunun
            Rabbi de Sensin. Beni kime bırakıyorsun? Kötü sözlü, kötü yüzlü uzak kimselere mi,
            yoksa işime müdahil düşmana mı? Eğer bana karşı gazabın yoksa, çektiğim mihnetlere,
            belalara hiç aldırmam. Ancak afiyetin arzu edilecek şekilde daha ferah-feza, daha
            geniştir. İlahî! Gazabına giriftar, yahut hoşnutsuzluğuna dûçâr olmaktan, Senin o
            zulmetleri parıl parıl parlatan dünya ve âhiret işlerinin medâr-ı salâhı Nur-u Vechine
            sığınırım. İlahî! Sen razı olana kadar Senin affını muntazırım. İlahî! Bütün havl ve
            kuvvet sadece Senin elindedir. Sana hamd ü senalar olsun.
            Ey emellerimi lütf u keremine ve ihsanlarının güzelliğine bağladığım, gizli-açık her
            hâlimi gören ve âkıbetimin nasıl olacağını bilen Yüce Rabbim! İnişli-çıkışlı hallerimi
            ve dilimin ihtiyaçlarıma tercüman olamayışını da yine Sana şikâyet ediyorum. Yegâne
            Mâlikim Sen, yaptığım her işi neticeye erdirecek olan Rabbim de Sensin. Hiçbir hâlim
            Sana gizli kalmaz. Ne kadar gamım, kederim varsa hepsini görür, işitir ve bilirsin.
            Rabbim! Giriftar olduğum musibetler büyüdü de büyüdü.. tasalarımın hadd ü hesabı
            yok.. gençliğim çoktan elden gitti.. duygu ve düşüncelerim duruluğunu kaybetti.. kederler
            topyekün üzerime çullandı. Bir mükâfata mı mazhar olacağım yoksa bir mücazaata mı
            maruz kalacağım, onu da kestiremiyorum, ey dönüşümün Kendisine olacağı, içimden
            geçenleri de, dışıma aksedenleri de, arzularımı da, âkıbetimin nasıl olacağını da bilen
            Rabbim!
            Allahım! aciz ve zayıf düştüm.. çaresiz kaldım.. fikrim herc ü merce uğradı.. durumum
            iyice zora girdi.. hâlim kötüleştikçe kötüleşti.. hayalleriyle yaşadığım güzelliklerin
            gerçekleşme ihtimali iyice düştü.. hasretim büyüdükçe büyüdü.. âh u enînlerim semalara
            ulaştı.. sırlarım âşikâr oldu.. gözyaşlarım sel olup aktı...
            Allahım! Sen benim tek sığınağımsın. Huzuruna gelebilmek için en büyük vesilem de
            yine Sensin, Senin rahmetindir; açığımı ve gizlimi bilen sadece Sen olduğun için
            acılarımı, ızdıraplarımı Sana arz ediyor, başımda dönüp duran felaketleri def ü ref’
            etmeni diliyorum.
            Ulu Allahım! Senin kapın bir ihtiyacı ve bir talebi olanlara her zaman açıktır ve Senin
            ihsanların muhtaç olanlara mutlaka ulaşır. Arz-ı hal edilebilecek ve bir talepte
            bulunulabilecek en nihaî mercî de Sensin.
            Ey duyan, gören, olup biten her şeyi manzar-ı âlâdan temâşâ eden, arzın ve semanın,
            esmâ-i hüsnanın sahibi, isimleri kâinatın devam ve bekâsının vesilesi Yüce Rabbim!
            Senden, yaş akıttığım gözlerime, bitkin ve bîtap düşen bedenime, dermansız hâlime,
            sönüp gitmeye yüz tutmuş gençliğime merhamet etmeni diliyorum.
            Ya Rab! Başvuracağı çareler tükenmiş bu kulunun önündeki yollar daraldıkça
            daraldı.. bütün kapılar yüzüne kapandı.. doğruların yürüdüğü doğru yola girmesi de
            iyice zorlaştı.. üzüntüsü, tasası arttıkça arttı.. ömrü tükenmeye yüz tuttu da, hâlâ huzura,
            esenliğe ve gönül duruluğuna giden kapılardan hiçbiri kendisine açılmadı.. günler geldi
            geçti de nefis ne gafletten sıyrıldı ne de pespaye işlerden elini eteğini çekti. Ey
            Kendisine el açıldığında cevap veren, dilediği hususu anında gerçekleştirmeye muktedir
            olan, azamet, kerem ve lütuf sahibi Rabbim! Benim içine düştüğüm musibetleri de ancak
            Sen bertaraf edebilirsin. Recâ hislerimi tamamıyla Senin inayetine, rahmetine, şefkatine
            bağladım; ne olur, bu aciz kulunu haybet ve inkisara uğratma!
            Ey benim Yüce Rabbim! Ne olur, dualarımla Senin arana perde koyma, dileklerimi
            geri çevirme ve beni hicranımla, bir hiç hükmünde olan havl ve kuvvet(sizliğ)imle baş
            başa bırakma! Acziyetime, ihtiyacıma merhamet et! Sadrım daraldı, fikrim teşvişe
            uğradı; ne yapacağımı, nasıl davranacağımı şaşırmış bir hâlim var. Gizlimi de açığımı
            da bilen Sen, faydayı celb, zararı defedecek Sen, yüce nezdinden sürpriz bir fereç ve
            mahreç gönderecek Sen, bütün zorlukları kolay hâle getirecek de yine Sensin! Rabbim!
            Rahatsızlığı arttıkça artan, şifa bulması zorlaştıkça zorlaşan, dertleri çoğaldıkça
            çoğalan, bununla beraber devaları iyice azalan, başındaki musibetler bütün bütün
            kabaran ve onlardan kurtuluş çareleri hiç denilecek kadar zayıflayan bu bîçareye
            merhamet et ve ona inayet elini uzat! Ey teveccühleriyle mahzun kullarının kalblerini
            imar buyuran, cömertliği ve nimetleriyle bütün mevcûdatı iltifatlara boğan
            Merhametliler Merhametlisi! Çaresiz kalanların melcei, ümidi, yardım edeni ve şifa
            vereni yalnız Sensin. Ben de Senin kulunum; ben de Senin nezdindekilere muhtacım.
            Fakirim; sehavetinden akıp akıp gelecek lütuflarını gözlüyorum. Günahkârım;
            günahlarımı silip süpürdüğün, beni de affınla sarıp sarmaladığın müjdesini bekliyorum.
            Çok korkuyorum; müsamaha ve emn ü eman diliyorum. İsyankârım; ettiğim tevbelerin,
            kötülük ve isyan kokan hatalarımı silip süpüreceği ümidini taşıyorum. Kapında fakir ve
            aciz bir dilenciyim; ihsanlarının gelip beni de sürura gark edeceği recâsıyla yaşıyorum.
            Sayısız kayıtların mahpusu oldum; kulluğuma mâni olan o bağların süratle çözüleceği ve
            müşahede ufkuyla sevindirileceğim ümidini besliyorum. Aç ve çulsuz bir vaziyette,
            dergâhının önünde, kurb (yakınlık) kevserlerine kanacağım, iman libasıyla
            donatılacağım intizarı içindeyim. Susuzluktan dilim damağım kurudu, ciğerlerim
            kavruldu; elemli ateşlerimin ferahlatan bir serinliğe inkılâb edeceği, muhabbet
            oluklarından kana kana içeceğim, kurb kâselerinden yudumlayacağım, sıkıntılarımın,
            elemlerimin, rahatsızlıklarımın ve hüzünlerimin bir bir dağılıp gideceği, gidip sürpriz
            sevinçlere dönüşeceği, bütün hastalıklarımdan şifa bulacağım anları gözlüyorum.
            İniltiler içinde huzuruna gelmiş garip bir yolcuyum. Vatanından, tanıdıklarından cüdâ
            düşmüş bir zavallıyım; dilerim ki bu gurbet, bu şekâvet ve bu talî’sizlik daha fazla
            sürüp gitmesin, gitmesin ve bir an evvel gurbetim sıla olsun.. ruhum ve bedenim,
            ağaçların altında ılgıt ılgıt esen meltem rüzgârlarının serinliğiyle huzura doysun..
            gönlüm lütf u ihsanla dolsun.. kalbim rahmet ve rıdvan esintileriyle ferahlık bulsun. Ya
            Azîm ü ya Mennân, ya Kerîm ü ya Rahman, ya Sâhibe’l-cûdi ve’l-ihsan ve’r-rahmeti
            ve’l-ğufran, ya Allah, ya Rab, ya Allah, ya Rab, ya Allah, ya Rab! Kevn ü mekânın artık
            dar geldiği, varlığın bütünüyle kendisinden uzak durup bir türlü ünsiyete yanaşmadığı,
            gece-gündüz şaşkın şaşkın, hafakanlar içinde sağda-solda dönüp dolaşan, sılada bile
            gurbet yaşayan, hiçbir yere sığmayan, zaman geçse de dertleri, tasaları azalmayan, bir
            kısım vahşiler gibi mahlûkatla bir türlü ünsiyet kuramayan bu zavallı kuluna merhamet
            buyur!
            Rabbim, Yüce Rabbim! Senden başka bir rab var mı ki, ona yalvarayım! Başka bir
            ilah mı var ki, ümitlerimi onun vereceklerine bağlayayım! Senden gayrı bir kerem sahibi
            mi var ki, ondan atâ ve ihsan talebinde bulunayım! Cömertliğiyle maruf başka birisi mi
            var ki, onun fazlına bel bağlayayım! Senden gayrı bir hâkim-i mutlak, el açılan, ihtiyaç
            arz edilen bir başkası mı var ki, şikâyetlerimi ona ileteyim ya da işlerimi ona havale
            edeyim? Hayır ya Rabbi, hayır, Senden başka kerem ve cömertlik sahibi yoktur. Ey
            gazabından rahmetine sığındığımız, kullarını koruyup kollayan fakat Kendisi asla bir
            himayeye ihtiyaç duymayan Rabbim! Senden başka keremi ve ihsanı bol kerîm bir rab
            mı var ki, gidip ona el açayım?
            Allahım! Dost bildiklerim bana hep cefa ettiler. Tabip zannettiklerim canımdan
            usandırdılar. Yakın-uzak herkes küçümseyip alaya aldılar; dertlerim de büyüdükçe
            büyüdü. Vedûd ü Karîb, Raûf u Mücîb bir tek Sensin; ne olur, merhametini esirgeme –
            ki zaten esirgemezsin- ve gidecek başka kapısı olmayan bu kulunun yalvarışlarına icabet
            buyur!
            Rahmeti, şefkati, re’feti ve merhameti, zayıfların ve güçsüzlerin sığınağı olan Yüceler
            Yücesi Rab! Her şeyi bilen ve dilediği her şeyi gerçekleştirmeye muktedir olan yalnız
            Sen iken, kime gidip hâlimi arz edebilirim ben? Her hâlimi görüp bilen, dost ve
            yardımcı Sen olduğun hâlde, başka kimden yardım dilenebilirim? Kerem Senin şanın
            iken başka hangi kapıya iltica edebilirim? Benim yaralarımı Senden başka kim tedavi
            edebilir, kırıklarımı kim sarabilir; dağlar cesametindeki günahlarımı kim affedebilir?
            Ey bütün sırlara nigehbân ve sadırlarda saklanan her şeye muttali olan, gücü, kuvveti
            elinde bulunduran ve varlığa hükmeden, her şeyin evveli ve her şeyin âhiri olan
            Rabbim! Senden, beni sorgusuz, sualsiz, meccanen affetmeni dileniyorum.
            Ey her şeyin dizginlerini elinde tutan.. hiçbir şey Kendisine zarar ve fayda veremeyen,
            galebe edemeyen.. hiçbir şey ilminden ve nazarından kaçamayan, Kendisine ağır
            gelmeyen.. hiçbir yardıma ihtiyacı olmayan.. hiçbir şey Kendisini meşgul edemeyen..
            aciz bırakamayan.. Kendisine benzemediği.. her şeyin yegâne mâliki olan ve
            anahtarlarını elinde bulunduran Yüce Rabbim! Lütfen ve keremen, üzerimde dönüp
            dolaşan bütün zararları ve bütün belaları uzaklaştır. İşlerimi kolaylaştır ve
            bereketlendir. Beni altından kalkamayacağım şekilde muhasebe ve muâhazeye tâbî
            tutma. Mevhibelerini sağanak sağanak başımdan aşağıya yağdır. Her şeyin hayırlısını
            nasip et ve bütün muzır ve şerîr şeylerden beni sıyanet buyur!
            Ey her şeyin evveli, âhiri, zâhiri, bâtını.. her şeye hükmeden.. her şeyi sayıp ortaya
            döken.. başta yaratan, ölümden sonra tekrar hayat veren.. bilen.. kuşatan.. müşahede
            eden.. kim ne işlerse hepsini kaydeden.. küçük-büyük yapılan her şeyi gören, haberdar
            olan.. Kayyûm ismiyle varlığı ayakta tutan.. görünür âlemin verasında, verâların da
            verasında tasarruf sahibi yegâne zât olan Yüce Rabbim! Sen her şeye kâdirsin, ne olur,
            benden bilerek ya da bilmeyerek sâdır olmuş ne kadar hata, günah ve isyan varsa
            hepsini mağfiret buyur!
            Ya Ekramelekramîn ve ya Erhamerrahimîn! Zerrelerden seyyarelere kadar bütün
            varlık, Senin mehâbet ve mehâfetin karşısında hep iki büklümdür. Sen ise bütün
            korkulardan münezzeh ve müberrâsın. Senden bir daha sorgu-suale maruz kalmayacağım
            şekilde beni affetmeni istirham ediyorum, ey kat kat perdeler ötesinden, verâların
            verâsından bütün varlığı evirip çeviren Allahım! Ey inanan kulların recâ kaynağı! Ümit
            ettiğim hususlarda beni hayal kırıklığına uğratma. Ey rahmet dileyenlere merhamet
            tecellîlerinde bulunan, bana da rahmetinle muamele eyle. Ey inanmış gönülleri
            inayetiyle koruyup kollayan, yardımınla beni de te’yîd buyur. Ey tevbe edip yeni bir
            teveccühle dergâhına yönelenleri muhabbet tecellileriyle karşılayan Rab! Kainatın
            Medar-ı İftiharı, Senin habîbin Muhammedü’l-Emîn hürmetine, benim ve bütün
            Müslümanların tevbelerimizi Bârigâh-ı İzzetinde kabul eyle. Âmîn, Âmîn ya
            Rabbelâlemîn!
            Ya Rab! Senin Kitab-ı Mübîn’indeki, “Muhakkak ki Allah ve melekleri şanı büyük O
            Nebî’ye Peygambere hep salât ederler. Ey iman edenler! Siz de ona salât edin ve tam
            bir içtenlikle selâm verin.” emrine ittibaen, O İnsanlığın Efendisi’ni, tertemiz ehl-i
            beytini, kerem ve iyiliğe kilitlenmiş ashâbını salât ü selâmlarla anıyor, el açışlarımızın,
            yakarışlarımızın en güzel ve en hayırlı şekilde cevap bulacağını ümit ediyoruz! “İzzet
            ve kudret Rabbi olan senin Rabbin onların bütün bâtıl iddialarından münezzehtir,
            yücedir. Selam bütün peygamberleredir. Bütün hamdler Âlemlerin Rabbi Allah’adır.”</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Ya Ekramelekramîn ve ya Erhamerrahimîn! Nefs-i emmarem heva ve heves
            deryalarında öyle bir tufana kapıldı ki, Senin inayetinden başka onu kurtaracak hiçbir
            güç yoktur. Halâs ve himaye ancak Sana aittir. Allahım nefis gemimi, (Nuh
            peygamberinin gemisi gibi) “Onun yüzüp gitmesi de, durması da Allah’ın adıyladır.
            Rabbim gerçekten Ğafûr’dur, Rahîm’dir.” hakikatinin sırrına mazhar eyle. Beni,
            Senden uzaklaştıran şeylerin hepsinden uzak tut, tut ki Allahım, hakkında kesin bilgim
            olmayan şeylerin tâlibi olmayayım.
            Allahım! Beni ağyar düşüncesinden koru ve kederli-kudûretli, bulanık mülahazalardan
            arındır. Arındır ki, saflardan saf hayırlı kullarını muhafaza ettiğin yanlış vadilerden
            uzak kalabileyim.
            Rabbim! Hira otağındaki o iki sevgili kulun gibi bu kulunu da hatırla.
            Allahım! Vâridâtını gönlüme akıtırken beni, onları alma hususunda hazırlıklı, istidatlı
            ve uyanık eyle. Nur menbalarının derinliklerindeki Muhammedî inayet ve Sıddîkî
            muhabbetten beni de feyizlendir. Beni özüme eriştir. Dostlarına açtığın ve açmadığın
            sırlardan beni de hissemend eyle. Felekleri evirip çevirdiğin sırlarından bazılarını bana
            da aç, aç ki, omuzlarıma bir emanet olarak yüklediğin hilafet vazifesini bihakkın
            yapabileyim. Harf ile isim arasında uzamış, adaletle kâim olan bir büyük pay da benim
            nasibime ayır, ayır da muhât iken, “Allah onlara şöyle hitap eder: Bugün hâkimiyet
            kimin? Mutlak galip, tek hâkim olan Allah’ın!” âyetinin ihatasıyla muhît olabileyim.
            Ya Hayy u ya Kayyûm, ya Ze’l-celâli ve’l-ikram! Bütün makam, istek ve gayelerin
            altında kaldığı en yüce makamın sahibi Hâtemü’l-Enbiya’ya, âl ve ashâbına salât ü
            selâm eyle.
            Allahım! Ne bir saat, ne bir lahza ne de göz açıp kapayıncaya kadar inayetini
            üzerimizden eksik etme. Senin ilmindeki her şey ya olmuştur ya da olur. Ya
            Erhamerrâhimîn! Nasıl Senin Nebiy-yi Mükerremin bütün mahlûkattan üstün ise aynen
            öyle bütün salât ü selâm getirenlerin salât ve selâmlarından üstün, kesintisiz ve ebedî
            salât ü selâmlarla O Nebiy-yi Ekremine, ashâbına ve diğer nebîlere salât ve selâm eyle.
            Allah’ın adını andım ve “Kâf Hâ Yâ Ayn Sâd” hürmetine Hakk’ın kifayetiyle serfiraz
            oldum. “Onların hakkından gelmek için Allah sana yeter. O hakkıyla işitir ve bilir.”
            Allah’ın adıyla “Hâ Mîm. Ayn Sîn Kâf” hürmetine mazhar-ı himaye kılındım. Zaten
            havl ve kuvvet sadece Allah’a aittir ve Allah’ın lütfu ile gerçekleşir.
            Bismillah’ı şiar edindim ve Ğaniy-yi mutlak olan Allah’ın iğnası ile servete erdim.
            “Bilinmeyen nice hazineler ve görünmeyen gayb âleminin anahtarları O’nun
            yanındadır. Onları Kendisinden başkası bilemez. Karada ve denizde ne varsa hepsini
            O bilir. O’nun haberi olmadan bir tek yaprak bile düşmez. Yer altı tabakalarının
            karanlıkları içindeki tek bir tane, hâsılı yaş ve kuru hiçbir şey yoktur ki açık, net bir
            kitapta bulunmasın.” Alîm olan Allah’ın ta’limiyle ilim elde ettim. “Gerçeği Allah
            bilir, siz bilmezsiniz.” Kaviyy olan Allah’ın adını andım ve O’nun kuvvetiyle güç
            buldum. “Allah, o kâfirleri, elleri boş olarak, kin ve öfkeleriyle geri çevirdi.
            Müminlerin savaşmasına hacet bırakmadı. Herkes anladı ki Allah pek kuvvetlidir,
            mutlak galiptir.” Ya Rabbelâlemîn! Senin inayetinle yeryüzünü yeniden şekillendiren
            Nebiy-yi Muhterem Efendimiz’e, âl ü ashâbına salât ü selâm eyle ve bütün
            Müslümanları işlerinde lütuflarınla te’yîd buyur. Âmîn!</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Allahım! Kendisinden öncesi olmayan “elif-i kâim”, kendileriyle sırların üzerini örtüp
            akıl ile ruh arasına koyduğun ve üzerlerine mîsakta söz aldığın “iki lam” ve câmidmüteharrik,
            sâmit-nâtık bütün ilimleri ihata buyurduğun “hâ”18 hürmetine huzuruna
            geldim. Her yanda parlayan ve yücelen, kahreden ve gâlip gelen, dağa tecellî ettiğinde
            onu paramparça, Mûsa peygamberi de baygın hâle getiren ism-i azîm-i a’zamın,
            Hüvallahullezî lâ ilâhe illâ Hû, Rahman, Rahîm, Melik, Kuddüs, Selam, Mü’min,
            Müheymin, Azîz, Cebbar, Mütekebbir, Nur, Hâdî, Bedî’, Kâdir ve Kâhir isimlerin hakkı
            için Sana yalvarıyorum. Akılların, Zâtı karşısında dehşet yaşadığı kerem sahibi, ezelî ve
            sermedî yegâne ilah Sensin. Sırrın sırrı da Sensin. Vaad-i Sübhânîn iktizasınca
            zâkirlerin kalblerini marifetinle doldurursun. Ya Allah, ya Allah, ya Allah! Bu bendeni
            de nur deryalarına daldır. Kalbini esrâr-ı ulûhiyet ve rubûbiyetinle doldur. Nezdindeki
            yerini sağlam kıl ve dileklerini gerçekleştirmek için imkânlar lutfet. Kendisinden dolayı
            akılların dehşete düştüğü o sırra beni de ulaştır.
            Allahım! Kulağım, gözüm, gizlim, açığım, bâtınım, zâhirim topyekûn Senin
            vahdaniyetine şahitlik ederler. Kudret-i nûraniyeni bana da müşahede ettir ya Allah ya
            Hû! Ey imdada yetişecek kimse kalmadığında imdada koşan, yardım eli uzatacak bir
            kişi bile bulunmadığında yardım eden, meliklerin ardına kadar sürmelenen kapıları
            kapandığında yüce dergâhının kapısını açan Rabbim! -Nice gafiller var ki, gafletleriyle
            o kapıyı kendi yüzlerine kapatırlar.- Sen gerçekleştirmezsen bütün ümitler suya düşer.
            Sen açmazsan bütün yollar tıkanır. Ve nihayet emeller hep haybetle noktalanır. Acilen,
            acilen yardım eyle, yardım eyle, yardım eyle ya Rabbî! İcabet buyur, icabet buyur.
            Dualarıma cevap ver, hâcâtımı gider, kalb gözümün önündeki perdeleri kaldır. Bunları
            gerçekleştirmeye muktedir yegâne zât Sensin. Çünkü Sen “La havle velâ kuvvete illâ
            billahilaliyyilazîm” kenzinin biricik sahibisin. Rabbim! Sana sonsuz hamd ü senalar
            ediyor ve Senden Resûl-ü Müctebâ Efendimiz’e, saflardan saf ehl-i beytine, iyilerden
            iyi ashâb-ı kirâmına kıyamete kadar hep salât ü selâm etmeni diliyorum.</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            “Rahman ve Rahîm Allah’ın adıyla. Bütün hamdler, övgüler Âlemlerin Rabbi
            Allah’adır. Rahman ve Rahîm O’dur. Din gününün, hesap gününün tek hâkimidir.
            (Haydi, öyleyse deyiniz): ‘Yalnız Sana ibadet eder, yalnız Senden medet umarız.’ Bizi
            doğru yola, nimet ve lütfuna mazhar ettiklerinin yoluna ilet. Gazaba uğrayanların ve
            sapkınlarınkine değil.” “Elif, Lâm, Mîm. İşte Kitap! Şüphe yoktur O’nda. Rehberdir
            müttakîlere! O müttakiler ki gayb âlemine inanırlar. Namazlarını tam dikkatle îfâ
            ederler. Kendilerine ihsan ettiğimiz nimetlerden infakta bulunurlar. Hem Sana
            indirilen kitabı, hem de Senden önce indirilen kitapları tasdîk ederler. Ahirete de
            kesin olarak inanırlar. İşte bunlardır Rabbileri tarafından doğru yola ulaştırılanlar.
            Ve işte bunlardır felah bulanlar.” “Hepinizin ilahı tek ilahtır. Ondan başka ilah
            yoktur. Rahman ve Rahîm O’dur.” “Allah o ilahtır ki Kendisinden başka ilah yoktur.
            Hayy’dır, Kayyûm’dur. Kendisini ne bir uyuklama, ne de uyku tutar. Göklerde ve
            yerde ne varsa O’nundur. İzni olmadan huzurunda şefaat etmek kimin haddine?
            Yarattığı mahlûkların önünde, ardında ne var, hepsini bilir. Mahlûklar ise O’nun
            dilediğinden başka, ilminden hiçbir şey kavrayamazlar. O’nun kürsüsü gökleri ve
            yeri kaplamıştır. Gökleri ve yeri koruyup gözetmek O’na ağır gelmez; O öyle ulu,
            öyle büyüktür. Dinde zorlama yoktur. Doğru yol, sapıklıktan; hak, bâtıldan ayrılıp
            belli olmuştur. Artık kim tağutu reddedip Allah’a iman ederse, işte o, kopması
            mümkün olmayan en sağlam kulpa yapışmıştır. Allah her şeyi işitir, bilir. Allah iman
            edenlerin yardımcısıdır, onları karanlıklardan aydınlığa çıkarır. İnkâr edenlerin
            dostları ise tâğutlar olup onları aydınlıktan karanlıklara götürürler. İşte onlar
            Cehennemlik kimselerdir ve orada ebedî kalacaklardır.” “Göklerde ve yerde olan
            her şey Allah’ındır. Ey insanlar! Siz içinizdeki şeyleri açığa vursanız da, gizleseniz
            de, Allah sizi onlardan dolayı hesaba çeker. Sonra dilediğini affeder, dilediğini
            azaba uğratır. Doğrusu Allah her şeye kâdirdir. Peygamber, Rabbi tarafından
            kendisine ne indirildi ise ona iman etti, müminler de! Onlardan her biri Allah’a,
            meleklerine, kitaplarına ve peygamberlerine iman etti. ‘O’nun resûllerinden hiçbirini
            diğerinden ayırt etmeyiz.’ dediler ve eklediler: ‘İşittik ve itaat ettik ya Rabbenâ,
            affını dileriz, dönüşümüz Sanadır.’ Allah hiçbir kimseyi güç yetiremeyeceği bir
            şekilde yükümlü tutmaz. Herkesin kazandığı iyilik kendi lehine, işlediği fenalık da
            kendi aleyhinedir. Ya Rabbenâ! Eğer unuttuk veya kasıtsız olarak yanlış yaptıysak
            bundan dolayı bizi sorumlu tutma! Ya Rabbenâ! Bizden öncekilere yüklediğin gibi
            ağır yük yükleme! Ya Rabbenâ! Takat getiremeyeceğimiz şeylerle bizi yükümlü tutma!
            Affet bizi, lütfen bağışla kusurlarımızı, merhamet buyur bize! Sensin Mevlâmız,
            yardımcımız! Kâfir topluluklara karşı Sen yardım eyle bize!”
            Ey merhameti merhametlerin en hayırlısı olan Allahım! Bize de merhamet eyle. “Size
            kendi aranızdan öyle bir Peygamber geldi ki zahmete uğramanız ona ağır gelir. Kalbi
            üstünüze titrer, müminlere karşı pek şefkatli ve merhametlidir. Buna rağmen
            aldırmaz, yüz çevirirlerse, ey Resûlüm de ki: Allah bana yeter. O’ndan başka ilah
            yoktur. Ben yalnız O’na dayanırım. Çünkü O, büyük Arş’ın, muazzam hükümranlığın
            sahibidir.” Sübhan’dır Rabbim, hamd O’nadır, O’ndan başka ilah yoktur ve büyük
            O’dur. O’nun bütün eksiklerden münezzeh, her türlü hamd ü senaya layık ve azamet
            tahtının sultanı olduğunu bir kere daha ikrar ediyorum. Günahlarımı da itiraf ediyor,
            mağfiret dileniyorum. Ey Hayy u Kayyum, ey gökleri ve yeri var eden, ey her şeyin
            gerçek mâliki, ey celâl ve ikram sahibi, ey şefkati çok ve nimeti bol Rabbim, Senden
            rahmetini diliyorum. Rahmetinle muamele et ve kalbimi marifetinin nurlarıyla tenvîr
            buyur. Ya Erhamerrâhimîn! Sana büyük, en büyük, hoş, temiz, tertemiz, mukaddes,
            mübarek isminle teveccüh ediyor ve yine o ismin hakkı için dileklerimi arz ediyorum.
            Hayy u Kayyum, Aliyy ü Azîm, Zü’l-celâli ve’l-ikram Sensin. Her fiilinde medh u
            senaya layık da yalnız Sensin. Ne olur, yüzüme kerem ve ikramlarınla bak. Nihayetsiz
            fazl hazinelerinden büyük feyiz ve mevhibelerle beni de feyizyâb eyle. Hiç şüphesiz
            Senin ihsanlarına hudut yoktur. Nezdinden bir nefha-i ilahî ile bana da diriliş üfle.
            Muhakkak ki Sen her şeye kâdirsin.
            Allahım! İşlerimde bana fereç ve mahreçler lutfeyle. Gayb hazinelerinden en güzel ve
            en bereketli rızıklarla beni de rızıklandır. Amellerimin en hayırlısını sonuncusu,
            günlerimin en hayırlısını Sana kavuştuğum gün eyle ve o gün benden hoşnut ol. Ey
            merhameti merhametlerin en hayırlısı olan Rabbim! Bir kez daha bildiğim yahut
            bilemediğim birbirinden güzel bütün isimlerini vesile ederek Sana teveccühte
            bulunuyorum.
            Allah ismi Sana has bir ism-i zât ve alemdir. Küllî ve umumî rahmet sahibi Rahmân..
            donanım, konum ve liyakate göre bol bol merhamet eden Rahîm.. her şey ve herkesin
            üzerinde tasarruf sahibi Melik.. Zâtında mukaddes ve münezzeh, fiillerinde mutahhir ve
            munazzif Kuddûs.. ayıplardan sâlim ve herkes için selâmet kaynağı Selâm.. Kendi
            rubûbiyetinin şahidi ve herkese güven vaadeden Mü’min.. herkesi ve her şeyi her an
            görüp gözeten Müheymin.. eşi, benzeri olmayan yegâne gâlip ve Azîz.. elin ulaşmadığı,
            gücün yetmediği hâkim-i mutlak bir Cebbâr.. ululuk, Zâtının lazımı bir ulu
            Mütekebbir.. zâhir-bâtın her şeyi yaratan Hâlık.. örneği kendine ait, her şeyi kusursuz
            var ve inşâ eden Bâri’.. şekil ve sûret veren Musavvir.. her türlü günah ve hataları
            yarlığayan Ğaffâr.. her şeyi Kendi iradesine râm eden Kahhâr.. karşılıksız bol bol
            hibede bulunan Vehhâb.. her ihtiyaç sahibini ihtiyacına göre rızıklandıran Rezzâk..
            hayır kapılarını açan ve gâileleri savan Fettâh.. olmuş-olacak, cüz’î-küllî her şeyi bilen
            Alîm.. can alan, ruhları sıkan ve erzâkı kısan Kâbıd(z).. genişletilecekleri genişleten,
            ruhlara inşirah veren, her şeyi bereketlendiren Bâsıt.. dünyada, ukbada istediğini
            alçaltan Hâfıd(z).. burada ve ötede dilediğini yükselten Râfi’.. dilediğini azîz kılan ve
            şereflendiren Muizz.. istediğini zelîl ve rüsvay hâle getiren Müzill.. gizli-açık her şeyi
            duyan ve itibara alan Semî’.. her şeyi Zâtına mahsus basarla gören Basîr.. dilediği gibi
            hüküm veren biricik hüküm sahibi Hakem.. her icraatında adl ü istikameti takip eden
            Adl.. en ince noktalara kadar ihtiyaçları gören, gözeten Latîf.. herkesten ve her şeyden
            haberdar Habîr.. suçluyu hemen cezalandırmayıp düşünme mühleti veren Halîm.. en
            büyük ve ulu, Azîm.. dilediği günahları bağışlayan Ğafûr.. şükredeni mukabelesiz
            bırakmayan ihsan sahibi Şekûr.. kadri yüce, şanı yüksek, müteâl Aliyy.. idrakin ihata
            edemeyeceği, ululardan ulu Kebîr.. arz u sema ve içindekileri koruyup muhafaza eden
            Hafîz.. gıda veren, bakıp koruyan Mukît.. her şeye yeten ve herkesin hesabını görecek
            olan Hasîb.. nefislerde ürperti ve haşyet hâsıl eden Celîl.. güzellerden güzel Cemîl..
            iyilik ve ihsanı bol keremkânî Kerîm.. zâhir-bâtın her şeyi görüp kontrol eden Rakîb..
            dualara icabet eden ve isteklere mukabelede bulunan Mücîb.. ilm ü rahmetiyle her şeyi
            kuşatan ve her şeyiyle nâmütenâhî olan Vâsi’.. her şeyi yerli yerinde vaz’eden Hakîm..
            bazı kullarını muhabbete mazhar kılan Vedûd.. zâtî şan ve şeref sahibi Mecîd.. ölümden
            sonra dirilten ve diriliş erleri gönderen Bâis.. her şeyi ra’ye’l-ayn bilen Şehîd.. varlığı
            kendinden ve değişmeyen bir zât olan Hakk.. güvenilip dayanılan ve Kendisine itimat
            edilen Vekîl.. dilediğini dilediği gibi icrâ eden kuvvet sahibi Kaviyy.. kudret-i kâhire
            sahibi Metîn.. dost ve yardımcı Veliyy.. herkesin hamd ü senasının biricik mercii
            Hamîd.. her işi ve davranışı sayıp dökecek olan Muhsî.. her şeyi ilk yaratan Mübdi’..
            hayattan sonra ölümü, ölümden sonra da hayatı geri veren Muîd.. maddî-manevî hayat
            veren Muhyî.. verdiği hayatı alıp öldüren Mümît.. hayatı Kendinden, ebedî Hayy..
            Kendi Kendine kâim, Kayyûm.. aczi söz konusu olmayan kâdir u kâhir Vâcid.. mutlak
            fazl ve şeref sahibi Mâcid.. nazîri, veziri, dengi, benzeri olmayan bir yektâ Vâhid..
            ikincisi olmayan tek, Ehad.. herkesin muhtaç olduğu müstağnî Samed.. her şeye gücü
            yeten Kâdir.. dilediklerini kahreden Kâhir.. mutlak iktidar sahibi Muktedir.. öne alan,
            öne çıkaran Mukaddim.. geriye bırakan Muahhir.. varlığının başlangıcı olmayan ezelî,
            Evvel.. varlığının sonu olmayan ebedî, Âhir.. âyât ve âsârıyla apaçık Zâhir.. Zât’ı,
            hakikatiyle ihata edilmeyen Bâtın.. kâinatları idare eden, her şeyi gözeten Vâlî.. her
            türlü noksanlıktan müberrâ bir ulu, Müteâl.. durumuna göre herkese iyilikte bulunan
            Berr.. tevbeye sevk eden ve tevbeleri kabul buyuran Tevvâb.. suçluları tecziye eden
            Müntakim.. günahları silip süpüren, seyyiâtı hasenâta çeviren Afüvv.. fenalıklara karşı
            kullarına müşfik olan Raûf.. mülkün tek sahibi olan Mâlikü’l-mülk.. sonsuz celâlle
            ikram ve cemâli cem’ eden Zü’l-celâli ve’l-ikram.. terbiyenin bütün levâzımını câmi’
            şekilde terbiye eden Rabb.. her hükmünde âdil olan Muksit.. zâtında her türlü kemâlâtı
            câmi’ ve herkesi toplayıp bir araya getiren Câmi’.. kimseye muhtaç olmayan Ğaniyy..
            zenginlik bahşeden ve gönülleri zengin kılan Muğnî.. dilediği şeyleri veren Mu’tî..
            istemediği şeyleri vermeyen Mâni’.. sebebiyet verenlere göre zararları yaratan
            D(z)ârr.. faydalı şeyler veren Nâfi’.. her şeyin biricik ışık kaynağı Nur.. hidayete
            erdiren ve gönülleri hidayete açan Hâdî.. eşi-benzeri olmayan şeyler yaratan Bedî’..
            Kendisi için fenâ söz konusu olmayan Bâkî.. dilediğine dilediğini temlik eden gerçek
            sahip, Vâris.. doğru noktaya ulaştıran Reşîd.. yakışıksız şeylere hüsn-ü muamelede
            bulunan Sabûr yalnız Sensin.
            Sübhansın ya Rab! Yüce Zâtın yaratılmış herhangi bir şeye benzemekten münezzehtir.
            Her türlü noksandan müberrâ ve muallâ ve her türlü iyilik ve ihsanla muttasıfsın.
            Sübhansın; sıfatların da başkalarının sıfatlarına benzemez.
            Sübhansın; varlık sahasındaki bütün her şey Senin rubûbiyetine delildir.
            Sübhansın; teksin ve Senin tekliğin bir sayı tekliği değildir.
            Sübhansın; mevcûd-u hakîkî yalnız Sensin ve mevcûdiyetin bir illete bağlı değildir.
            Sübhansın; iyilikle marufsun.
            Sübhansın; ihsanla mevsufsun.
            Sübhansın; iyiliğinin hududu yoktur.
            Sübhansın; ihsanlarına nihayet yoktur.
            Sübhansın; Evvelsin; Senin için bir başlangıç düşünülemez. Âhirsin; Senin için bir
            son da söz konusu olamaz.
            Sübhansın; hiç kimse Sana çoluk-çocuk isnadında bulunma gibi bir densizlik yapamaz.
            Sübhansın; ne uzayan vakitler Sana yardımcı olur, ne de akıp geçen zaman Sende
            yorgunluk meydana getirir.
            Ey bütün mahlûkat azameti tahtında ve her emri “kâf” ile “nun”19 arasında olan
            Rabbim, Sübhansın.
            Ey zikriyle ihlas sahiplerinin ünsiyete erdiği Rabbim, Sübhansın.
            Ey kulluk yolunun yolcularını sırat-ı müstakîme erdiren Rabbim, Sübhansın.
            Hayatını Allah sevgisi yörüngeli sürdürenlere Cennet’i helal kılan Rabbim,
            Sübhansın.
            Zifiri karanlık gecede siyah karıncanın ayak hareketlerini gören Allahım, Sübhansın.
            İlm-i ezelîsi ile bütün mahlûkatının alıp verdiği nefeslerin sayısını bilen Rabbim,
            Sübhansın.
            Kuşların, yuvalarında Kendisini tesbih ettiği Rabbim, Sübhansın.
            Vahşî hayvanların ıssız yerlerde Zâtını yücelttiği Allahım, Sübhansın.
            Kullarının açık ve gizli hep Kendisini tesbihte bulunduğu Allahım, Sübhansın.
            Müminlerin işlerini inayet ve nusretiyle çepeçevre saran Rabbim, Sübhansın.
            Sübhansın Rabbim, titreyen kalbler ancak Senin zikrinle itminan bulur ve zararlardan
            kurtulur.
            Sübhansın ey “(varlığının ve kudretinin) delillerinden biri de göklerin ve yerin,
            Kendisinin emri ile ayakta durmaları” olan Rabbim!
            Sübhansın ey “Her şeyi ilmiyle kuşatan” Allahım!
            Kerem ve hilmiyle günahkâr kullarının günahlarını yarlığayan Rabbim, Sübhansın.
            Zât-ı Ecell ü A’lâ’sı hakkında, “Onun benzeri hiçbir şey yoktur. O, her şeyi hakkıyla
            işitir ve bilir.” ferman buyuran Allahım, Sübhansın.
            Allahım! En güzel dost ve yardımcı Sensin; dilediğin her şeyi gerçekleştirmeye de
            muktedirsin; kötülüklere karşı dilediğin keyfiyette biz kullarına da inayet buyur.
            Sübhansın Allahım; Seni, Senin senâ ettiğin ölçüde asla senâ edemem. Koruyup
            kollaman pek kavî, tutup kaldırman da pek yüksektir. Kudretinle dilediğini
            gerçekleştirir ve izzetinle dilediğin şekilde hükmedersin. Hayy u Kayyum Sen, gökleri
            ve yeri eşsiz surette yaratan Sen, Mâlikü’l-Mülk Sen, celâl ve ikram sahibi de Sensin.
            Rahmetine iltica ediyor, azabından Sana sığınıyoruz.
            Ey yardım dileyenlerin imdadına koşan Rabbimiz, bize de inayet elini uzat. Senden
            başka ilah yoktur. Rahmet Peygamberi, Efendimiz Hazreti Muhammed’in (sallallahu aleyhi
            ve sellem) yüce makamı hakkı için bize de yardım et.
            Ey Rahman ve Rahîm, ey “doğurmak ve doğurulmak, Kendisine bir şey denk olmak”
            gibi hususlardan münezzeh, müberrâ, mukaddes ve muallâ olan Allahım! Göklerde ve
            yerde en yüce sıfatlar Sana aittir. Azîz ü Hakîm Sensin. Mislin yoktur ve Sen her şeyi
            duyar ve görürsün. Evvel Sen, Âhir Sen, Zâhir Sen, Bâtın Sen ve her şeyi bilen de
            yalnız Sensin. Biz Allah’a iman ettik. İbrahim, İsmaîl, İshak, Yakub ve onun torunlarına
            indirilene, yine Mûsa ve İsa’ya (Allah’ın salât ü selâmı Efendimiz’in ve onların
            hepsinin üzerine olsun), hulasa bütün peygamberlere Rabbileri tarafından verilen
            kitaplara iman ettik. O nebîler arasında asla bir ayrım yapmayız. Biz yalnız O Allah’a
            teslim olan Müslümanlarız. “Rabbimiz, indirdiğin kitaba iman edip Elçinin yolunu
            tuttuk. Sen de bizi, Senin birliğini ve nebîlerini tanıyan şahitlerle birlikte yaz.”
            Allah’a, meleklerine, kitaplarına, elçilerine, hayrı ve şerri ile kadere iman ettik.
            Gizliyi, gizlinin de gizlisini bilen, arz ve semayı ayakta tutan, devam ve bekâ sahibi
            Allahım! Sana, esmâ-i hüsna ve sıfât-ı ulyâna, Zâtının ululuğu, celâl-i vechin, azamet ve
            saltanatın, sıfatların, rubûbiyetin ve yüce ilmin nasıl iktiza ediyorsa öylece iman
            ediyoruz.
            Allahım! Biz Senin aciz, noksan, kusurlu, sürçmemek ve düşüp kaymamak için her
            zaman inayetine muhtaç kapının boynu tasmalı kullarınız. Söz, fiil ve amellerimizde her
            zaman itaat içerisinde olmaya çalışırız.
            “Öyleyse artık şu gerçeği bilin ki Allah yüceler yücesidir. Gerçek hükümran O’dur.
            O’ndan başka ilah yoktur. Pek değerli arşın Rabbidir.” “O, müşriklerin Kendisine
            isnat ettikleri bu gibi nitelendirmelerden münezzehtir, yücedir. Gökleri ve yeri
            yoktan var eden O’dur. O’nun nasıl çocuğu olabilir ki, Kendisinin eşi de yoktur.
            Gerçek şu ki: her şey O’nun mahlûkudur ve O her şeyi hakkıyla bilir. Rabbiniz Allah,
            işte bu vasıflara sahip olan Yüce Zâttır. O’ndan başka ilah yoktur. Her şeyi yaratan
            O’dur. O hâlde yalnız O’na ibadet edin. Her şeyin yönetimi O’nun elindedir. Gözler
            O’na erişemez. O’nun ilmi ise bütün gözleri ihata eder. (Gözlerin görmediği her şeye
            nüfuz eden, her şeyden haberdar olan) latîf ve habîr O’dur.” Bizi de âyât-ı
            kerîmelerinde ferman buyurduğun bu hakikatlerle dirilt; onların gereklerini ifaya
            muvaffak kıl; o hakikatler üzerine sâbit-kadem eyle ve yine onlarla haşret ey Âlemlerin
            Rabbi olan Allahım! Evvel Sensin; Senden önce hiçbir şey yoktu. Âhir Sensin; fenâ ve
            ademden münezzehsin; nihayette bütün varlık fenâ bulacak ve yine bir tek Sen
            kalacaksın. Zâhir Sensin; Senden daha vâzıh, ayan-beyan bir hakikat yoktur. Her şeyin
            ötesinde, ötelerin de ötesinde kâinat ve hâdiselerin biricik mercii Bâtın da yine Sensin.
            Nuru’l-envâr, Âlimü’l-esrâr, Müdebbiru’l-leyli ve’n-nehâr, Mâlik ü Azîz, Ğaffâr u
            Kahhâr, Rahman u Rahîm, Vedûd ü Vehhâb, Mukallibü’l-Kulûb, Allâmü’l-Ğuyûb,
            Ğaffâru’z-zünûb, Settâru’l-uyûb, Keşşâfu’l-Kürûb, Habîb-i küll-i mahbûb ve bütün
            matlupların ötesinde nihâî Matlup yalnız Sensin. Ya Erhamerrâhimîn! Şanın hakkı için
            Senden dileniyorum, ne olur, rahmet, fazl, kerem, cömertlik ve cemâl kapılarınla arama
            bir perde ve örtü koyma.
            Allahım! Bizim efendimiz, Senin de kulun, elçin, habîbin, sadık ve emîn resûlün, hak
            yolunu açıp şehrah eyleyen kâmil-i mükemmel son nebî Hazreti Muhammed’e salât ve
            selâm eyle. Cennet’te, O Habîb-i Huda’ya, (Benim için Allah’tan vesileyi dileyin,
            çünkü o Cennet’te bir makamdır ki, ona Allah’ın kullarından sadece birisi nâil olabilir.
            Umarım ki, o kul ben olayım. Öyle ise benim için vesileyi her kim Allah’tan dilerse
            şefaati hak eder) niyazındaki vesîleyi, yine en üstün mertebelerden biri olan fazileti ve
            en yüksek dereceleri ver. Yine O’na vaad etmiş olduğun makam-ı mahmudu, havzı ve
            livâ-ı hamdi lutfet; Sen, hiç şüphesiz, vaadine muhalefet etmezsin. O Senin sevip
            seçtiğin Habîb-i Mücteba, şefaat yetkisi verip hoşnut olduğun Şefî-i Murtaza, elçi yapıp
            saflardan saf hâle getirdiğin Resûl-i Mustafa ve insanlığın en hayırlısı kıldığın Nebiy-yi
            Münteka’dır. Allahım Nâm-ı Celîlin yeryüzündeki bütün gönüllerde duyulacağı zamana
            kadar, O Habîb-i Edîb’ine ve âl ü ashâbına her an salât ü selâm ve bereket ihsan eyle!
            Allahım! İnsanlık âleminin en şereflisi.. bütün iman hakikatlerinin buluşma noktası..
            ihsan tecellîlerinin mukaddes mahalli.. Rahmanî sırların merkezi.. memleket-i
            Rabbaniyenin müzeyyen yıldızı.. nebîler gerdanlığının ortasındaki şâşâlı mücevheri..
            peygamberler ordusunun seraskeri.. mükerrem elçiler kervanının yanıltmaz rehberi..
            topyekün insanlığın medâr-ı şerefi.. izzet sancağının sancaktarı.. şan u şeref
            dizginlerinin zimamdarı.. ezel sırlarının şahidi.. sâbikûn-u evvelînin nurlarının
            müşahidi.. evveliyet lisanının tercümanı.. ilim, hilim ve hikmetin menbaı.. cüz’î ve küllî
            bütün nurların mazharı.. arz ve semadakilerin gözdesi.. iki cihanın ruhu.. dünya ve âhiret
            âlemlerinin yanılmaz ve yanıltmaz rehberi.. ubûdiyet erlerinin zirvesi.. seçkin
            konumların müşahhas ahlâkı.. hillet ve hullet makamlarının müstesna mümessili..
            Habîb-i Ekrem.. Resûl-i Muazzam.. Nebiy-yi Muhteşem Efendimiz Muhammed ibn
            Abdülmuttalib’e, diğer enbiya ve mürselîne, melâike-i mukarrebîne, bütün ehl-i taata ve
            gökler ve yerlerdeki salih kullarının hepsine, en faziletli salavât, en müzekkâ tahiyyât ve
            hem fazilet hem de adet bakımından en yüksek berekât ile; zâkirler Seni zikrettikleri,
            gafiller de gaflet içinde bocalayıp durdukları sürece salât ü selâm eyle. Çok salât ü
            selâmlarla, milyonlar ve onun katı salât ve selâmlarla, her an onlara salât ve selâm eyle
            ey Âlemlerin Rabbi Allahım!
            Allahım! Rahmetini, merhametini, bereketini, fazlını, tahiyyâtını, nimetlerini, re’fet ve
            selâmını Seyyidü’l-Mürselîn, Hâtemü’n-Nebiyyîn, İmamü’l-Müttakîn, gökçek yüz ve
            parlak nâsiyelerin eşsiz Rehberi, kıyamet günü abdest uzuvları nurlu olanların önderi,
            bütün mahlûkatın en faziletlisi, Senin abdin, habîbin ve resûlün, hayır ve iyiliğin
            kılavuzu, rahmetin elçisi, ümmetinin şefaatçisi, Efendimiz Hazreti Muhammed üzerine
            eyle. O’nu, öncekilerin ve sonrakilerin gıpta ile baktığı Makam-ı Mahmud’a eriştir. Ya
            Erhamerrahimîn! Zâkirler zikr ile mutmain olduğu, gafiller de gafletle bocaladığı
            sürece, mahlûkatın sayısınca ve hoşnutluğun miktarınca, Seyyidina İbrahim peygambere
            ve âline salât ü selâm ve bereket ihsan ettiğin gibi, Efendimiz Hazreti Muhammed ve
            âline de salât, selâm ve bereket ihsan eyle. Yarattıkların içerisinde kim en hayırlı şeyi
            Senden dilemişse onu Efendimiz’e ihsan et. Kıyamet gününe kadar da yine Dergâh-ı
            İzzetinden en hayırlı ne istenilecekse, onu da Habîb-i Edîbine lutfet. O’nun şefaat-i
            kübrasını kabul buyur ve yüksek derecelerini daha da yükselt. Hazreti İbrahim ve
            Mûsa’ya (ala nebiyyina ve aleyhimesselâm) verdiğin gibi, âhirette ve dünyada talep ettiklerini
            O’na da ver. Ey Efendimiz Hazreti Muhammed’in ve ehl-i beytinin Rabbi! O Efendiler
            Efendisi’ne salât ü selâm eyle. Bize de, O’na layık ameller işlemeyi müyesser kıl ve
            layık gördüklerini bizden kabul buyur. Bizim salât ü selâmlarımızın, bizi güzelliklere
            eriştirmesine karşılık kendisine şükranda bulunmamız lazım geldiğinden ve bunun
            hakkını ödeyebilmekten aciz olduğumuza binaen, ya Rabbi, bu nimetin hakkından Sen
            gel ve Efendimize her ne suretle mükâfat yapılmak icap ederse lütfen bizim tarafımızdan
            onu yapıver. Cennet’te vesileyi, derece-i âliyeyi, vaad buyurmuş olduğun makam-ı
            mahmud’u, havzı ve sancağı O’na ihsan et. Bunları O’na vaadeden Sensin ve Sen
            katiyen vaadinden dönmezsin.
            Ya Erhamerrâhimîn! Efendimiz Hazreti Muhammed’e, hane halkına, ashâbına,
            evladına, ezvâcına, ehl-i beytine, yardımcılarına, mümin akrabalarına, ensârına,
            tarafında olanlara, ittiba edenlere, sevenlerine, muhacirîne, O’ndan yana çıkanlara,
            zürriyetine, ümmetine ve onlarla beraber bize, gökleri ve yeri dolduracak kadar, Senin
            kadîm mülkünde şimdiye kadar olmuş ve bundan sonra olacak ne varsa hepsinin
            sayısınca ve onların da katları sayısınca, ezelden ebede kadar her an salât ve selâm
            eyle.
            Ey Merhametlilerin En Merhametlisi! Senin rahmet peygamberin Efendimiz Hazreti
            Muhammed’e ve bütün ashâbına evvel ve âhir, açık ve gizli hep salât ve selâm eyle. O
            salât ü selâmla da bu aciz kulunun başındaki düğümleri çöz.. sıkıntılarını gider.. içine
            düştüğü yalnızlık girdabından kurtar ve ihtiyaçlarını is’af buyur. İbrahim nebî ve hane
            halkına salât ü salam ettiğin gibi, efendimiz Hazreti Muhammed ve ehline de salât ve
            selâm eyle. Muhakkak ki, Sen her türlü hamd ü senaya layık ve şanı yücelerden yücesin.
            Allahım! Hazreti İbrahim’e ve aile efradına Rahmaniyetinle muamele ettiğin gibi,
            Hazreti Ruh-u Seyyidi’l-Enam (aleyhi elfü elfi salâtin ve selâm) Efendimiz’e ve ehline de
            Rahmaniyetinle muamele et. Yine İbrahim nebîne ve ailesine Rahîmiyetin ile teveccüh
            buyurduğun gibi, Beşerin İftihar Tablosu Efendimiz’e ve ailesine de Rahîmiyetinle
            teveccüh buyur. Hazreti İbrahim ve âline selâm ve esenlikle ihsanda bulunduğun gibi,
            zikredenler zikrettiği, kendini gaflete salanlar da o gafletlerinde kaldığı sürece Allahım,
            yarattıkların sayısınca, hoşnutluğun miktarınca, arşın ağırlığınca ve kelimelerini yazan
            mürekkepler kadar ve bunların milyon katlarıyla Efendimiz Hazreti Muhammed ve âline
            de selâm ve esenlikle ihsanda bulun.
            Ya Rab! Dergâh-ı İzzetine rahmet, re’fet ve merhamet Peygamberi Efendimiz Hazreti
            Muhammed’in şanını şefaatçi kabul ederek teveccühte bulunuyorum. O, bütün
            yaratılmışların en hayırlısı olan Nebiy-yi Mükerrem Efendimiz’e, âl ü ashâbına salât,
            selâm ve bereket lutfet. O’nun hürmetine, benim ve kadın-erkek topyekün müminlerin ve
            Müslümanların günahlarımızı mağfiret buyur. “Şüphesiz Senin gücün her şeye yeter.”
            hakikatinin esintileriyle beni de ferahlandır. Nihayetsiz mevhibelerinden ve muazzam
            fazl u ihsan hazinelerinden beni de feyizlendir. İşlerimde birbirinden güzel çıkış yolları
            lutfeyle. Gayb hazinelerinden güzel, geniş ve bereketli rızıklarla beni de rızıklandır. En
            güzel amellerimi sonuncuları ve en hayırlı günlerimi Sana kavuşacağım günler eyle. Ey
            merhameti sonsuz Rabbim! O gün, ne olur, bu kulundan razı ve hoşnut ol.
            Allahım! İznine sığınarak Resûl-ü Kibriya’na da, “Ey rahmet peygamberi Efendim,
            Senin isminle Rabbim’e yöneldim ve ihtiyaçlarımı gidermesini diledim.” diyerek
            seslenmek isterim.
            Allahım! Senin merhametine hudut yoktur; o şanı yüce elçini hakkımda şefaatçi eyle.
            O’nun hakkı için bana merhamet et, ihtiyaçlarımı karşıla, dualarımı kabul buyur ve
            istediklerim hususunda fazl u ihsanda bulun.
            Ey bütün kâinatın Rabbi, mukaddes kitapların Sahibi, hesabı çabuk olan, dualara
            icabette bulunan, ey Rahîm, Karîb, Mücîb, Hannân, Mennân, ey semaları ve arzı eşsiz
            şekilde yaratan, ey Mâlikü’l-Mülk, zü’l-Celâli ve’l-İkram, ey Hayy ve ey Kayyum
            Allahım! Ulvî sıfatların, tastamam kelimelerin, münzel kitabın, Muhammed (sallallahu
            aleyhi ve sellem) Resûlün hakkı için Senden diliyoruz: “Bize hem dünyada hem de âhirette
            güzellikler ihsan eyle ve bizi Cehennem azabından koru.” Allahım! Bize hidayet,
            takva hissi, iffet ve gönül tokluğu ver.
            Allahım, cahillikten ve belalardan sana sığınıyorum.
            Allahım! Gurbetin tasa ve kederinden, uyuşukluktan, Senin sevmemenden, yüzüme
            bakmamandan, reddetmenden, cismaniyetin perdelerine takılıp da Senden uzak
            düşmekten, mekr-i İlahîye maruz kalmaktan, altından kalkamayacağım iptilalarla imtihan
            edilmekten, her türlü elem ve hüzünden, acizlik yaşamaktan, tembellikten, korkaklıktan,
            cimrilikten, borç altında ezilmekten, insanların kahrına uğramaktan, Hak kapısından
            uzaklığın hicranını yaşamaktan, cefa çekmekten, huzur-u İlahîde yüzüme
            bakılmamasından, teker teker bunların hepsinden Senin yüce dergâhına sığınıyorum.
            Yüce Yaratıcının ismi anılınca daha korkulacak hiçbir şey kalmaz; zira mahlûkatından
            ne birinin ne de hepsinin gücü O’nun gücünden fazla değildir. O, “Lâ havle velâ
            kuvvete illa billah” kenzinin sahibidir. O, ne dilerse o olur. Bütün nimetlerin yegâne
            kaynağı yine O’dur. Hayır ve güzellik adına ne varsa hepsi O’ndandır. Kötülükleri
            bertaraf edecek yegâne zât da O’dur.
            Rahman ve Rahîm Allah’ın adıyla. “De ki: Sabahın Rabbine sığınırım, yarattığı
            şeylerin şerrinden, karanlığı çöktüğü zaman gecenin şerrinden, düğümlere üfleyip
            büyü yapan büyücü kadınların şerrinden ve haset ettiği zaman hasetçinin şerrinden.”
            Rahman ve Rahîm Allah’ın adıyla. “De ki: İnsanların Rabbine, insanların yegâne
            Hükümdarına, insanların İlahına sığınırım. O sinsi şeytanın şerrinden. O ki
            insanların kalplerine vesvese verir. O şeytan, cinlerden de olur, insanlardan da.”
            “Rahman ve Rahîm Allah’ın adıyla. Bütün hamdler, övgüler Âlemlerin Rabbi
            Allah’adır. O Rahman’dır, Rahîm’dir. Din gününün, hesap gününün tek hâkimidir.
            (Haydi, öyleyse deyiniz): ‘Yalnız Sana ibadet eder, yalnız Senden medet umarız.’ Bizi
            doğru yola, Sana doğru varan yola ilet. Nimet ve lütfuna mazhar ettiklerinin yoluna
            ilet. Gazaba uğrayanların ve sapkınlarınkine değil.”
            Rahman ve Rahîm Allah’ın adıyla. “Elif, Lâm, Mîm. İşte Kitap! Şüphe yoktur O’nda.
            Rehberdir müttakîlere! O müttakiler ki gayb âlemine inanırlar. Namazlarını tam
            dikkatle îfâ ederler. Kendilerine ihsan ettiğimiz nimetlerden infakta bulunurlar. Hem
            Sana indirilen kitabı, hem de Senden önce indirilen kitapları tasdîk ederler. Ahirete
            de kesin olarak inanırlar. İşte bunlardır Rabbileri tarafından doğru yola
            ulaştırılanlar. Ve işte bunlardır felah bulanlar.”</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            İlahî! Bütün mal ve mansıp sahipleri kapılarını sürmelediler. Senin yüce dergâhının
            kapısı ise bir dileği olanlara her zaman açıktır.
            Ya Rabbî ve ya İlahî! Yıldızlar gaybûbet âlemine, gözler de uykuya daldılar. Sen ise,
            ey Rabbim, Hayy’sın, Kayyûm’sun; uykudan, uyuklamadan münezzeh ve müberrâsın.
            Ya Rab! Gece, karanlığıyla mevcûdâtın üzerini örtünce döşekler de seriliverdi ve
            sevenler sevdikleriyle baş başa kaldılar. Sen, Senin yolunda, Sana ulaşma istikametinde
            cehd ü gayret içinde bulunanların biricik sevgilisi, (benim gibi) yalnızlık gurbetine
            maruz kalanların da yegâne enîsisin!
            İlahî! Ulu dergâhına sığınan bu kimsesiz kulunu kapından kovacak olursan, ben gidip
            hangi kapıya iltica edebilirim? İlahî! Yakınlığından mahrum edersen beni, o zaman
            kimin yakınlığını umabilirim? İlahî! Şayet Sen bana azap etmeyi murad buyurursan, ben
            biliyorum ki, cezalandırılmaya fazlasıyla müstahakım. Fakat affınla sarıp sarmalarsan,
            yine biliyorum ki o da Senin lütuf ve keremindir.
            Ya Seyyidî ve ya İlahî! Marifet erbabı kulların Seni bulduklarında Senden başka ne
            varsa hepsinden yüz çevirmişlerdir. Salih kulların Senin fazlınla necâta ermiş, taksîratı
            pek çok günahkârlar da “Tevbe, ya Rabbi!” deyip yine Senin kapına yönelmişlerdir.
            Ey affı güzel Rabbim! Ne olur, affının serinliğini ve marifetinin halâvetini benim
            ruhuma da duyur ve beni onlarla doyur! Her ne kadar ben bunlara layık olmasam bile,
            haşyetle huzurunda iki büklüm olup ikâbından sakınılmaya layık olan da, mücrimlerin
            günahlarını bağışlama şanına yaraşan da yalnız Sensin!</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Allahım! Hak ve hakikati görmeye, Hakk’ın kapısını bulmaya ve o kapının önünde
            durmaya muvaffak kılan hiç şüphesiz Sensin. Bu kulunu ayrıca Hakk’ın davetçisi ve
            dellâlı olmakla lütuflandıran da Sensin. Şimdi Sen, o davet ettiğim kullara vuslat nasip
            eder de, beni vuslattan men edersen, o zaman vay benim hâlime! Onlara ihsanda bulunur
            da, beni mahrum bırakırsan, o zaman esefler olsun hâl-i pürmelâlime! Onları kabul eder
            de, beni kovarsan yazıklar olsun benim acınacak zavallı hâlime.
            Allahım! İzzet ve celâline kasem olsun ki, hizmetine ve huzurunda durmaya layık birisi
            olmadığımı çok iyi biliyorum. Kullarından gizli kalmış o kadar çok ayıbım var ki, o
            kusurlar yüzünden Senin sevgini hak etmediğimin de farkındayım. Lâkin ey Rabbim!
            Tutunacak bir delili ve ifade edecek bir mazereti olmayan, bununla beraber hatalarını
            telafi etmek isteyen, hem seyyidinden kaçmış hem de onun gazabından ve kovmasından
            endişe eden bir köleye düşen, bir vesile ve şefaatçi ile tekrar efendisine teveccühte
            bulunmak değil midir? İşte bu mülahazalarla Allahım, huzuruna bu kez de nezdinde
            şefaati makbul azîz kullarını vesile ederek geldim. Ne olur, kovulmaya müstehak olsam
            bile, kabul ettiğin kulların yüzü suyu hürmetine kapından uzaklaştırma. Mahrum
            bırakılmaya layık olsam bile, rahmetine mazhar kıldığın kulların hakkı için bana da
            merhamet eyle. Beni bir yay gibi eyleme ki, oku fırlatır da, ok bir türlü yerinden
            ayrılmaz. Başkalarının söküklerini tamir edip de, kendisi hep üryan duran bir iğne ya da
            kendini yakarak başkalarını aydınlatan bir mum gibi de eyleme. İlahî, -Sen en iyi
            bilirsin ki- ikramda bulunmak için evine davet ettiği misafirlerin içinde bulunan bir
            tufeylî ve bir miskini geri çevirmemek kerem sahibinin şanındandır. Sen
            Ekramülekramîn ve Erhamürrâhimînsin. Merhamet buyur ya Rahman, ya
            Erhamerrâhimîn!</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Allahım! İnsanlık âleminin en şereflisi.. bütün iman hakikatlerinin madeni.. ihsan
            tecellîlerinin mukaddes mahalli.. Rahmanî sırların merkezi.. nebîler gerdanlığının şâşâlı
            incisi.. peygamberler ordusunun seraskeri.. mükerrem elçiler kervanının yanıltmaz
            rehberi.. topyekün insanlığın en faziletlisi.. izzet sancağının sancaktarı.. şan u şeref
            dizginlerinin zimamdarı.. ezel sırlarının şahidi.. sâbikûn u evvelîn nurlarının müşahidi..
            evveliyet lisanının tercümanı.. ilim, hilim ve hikmetin menbaı.. cüz’î ve küllî bütün
            nurların mazharı.. arz u semanın matmah-ı nazarı.. iki cihanın ruhu.. dünya ve âhiret
            âlemlerinin yanılmaz ve yanıltmaz rehberi.. ubûdiyet erlerinin zirvesi.. seçkin
            mevkîlerin müşahhas ahlâkı.. Halîl-i A’zam.. Habîb-i Ekrem.. en yüksek mertebe ve
            makamların kahramanı.. en vâzıh burhan ve delillerle müeyyed.. düşmanlarının
            sinelerine korku salmak gibi nice mucizelerle inayete mazhar.. şerefi müsellem ebedî
            cevher.. müstesna konumu taayyünle çizilmiş sonsuz nur.. Efendimiz ve Peygamberimiz
            Hazreti Muhammed (sallallahu aleyhi ve sellem).. îcad ve vücûdun övülmüşü.. şâhid ve
            meşhûdun fatihi.. müşahede ve şühûdun hazreti.. her şeyin nuru ve hidayeti.. kendisiyle
            sırların açıldığı ve âleme nurların saçıldığı her sırrın sırrı ve zirvesi.. bâtın, nur ve
            zâhirin de sırrı.. seyyid.. kâmil.. fatih.. hâtim.. evvel.. âhir.. bâtın.. zâhir.. insanların
            kıyametten evvel ondan başka nebî görmeyecekleri son elçi.. emreden.. nehyeden..
            doğruya irşad eden.. yardımda bulunan.. sabreden.. şükreden.. kulluk ve zikirde
            bulunan.. küfrü mahveden.. şanı yüce.. izzeti yüksek.. senaya layık.. mü’min.. âbid..
            mütevekkil.. zâhid.. kâim.. tâbî’.. şâhid.. velî.. hamîd.. mutlak hakikati arayanların kesin
            delil ve dayanağı burhan.. hüccet.. kendisine itaat edilen ve kendisi seçilmiş olan.. hudû
            ve huşû sahibi.. iyilik ve yardım kahramanı.. apaçık gerçek.. Tâhâ.. Yâsîn.. Müzzemmil..
            Müddessir.. Peygamberlerin Efendisi.. Müttakîlerin İmamı.. son nebî.. Âlemlerin
            Rabbinin Habîbi.. Nebiy-yi Mustafa.. Resûl-i Mücteba.. hüküm veren.. adaletle
            davranan.. işlerini hikmetle yürüten.. bilen.. re’fet ve merhamet sahibi.. Hakk’ın
            taayyünle belirlediği sonsuz nur.. ve sırat-ı müstakîmin ta kendisi Efendimiz Hazreti
            Muhammed’e en faziletli salavât, en müzekkâ tahiyyât ve hem fazilet hem de adet
            bakımından en yüksek berekât ile salât ü selâm eyle.
            Allahım! Durulardan duru kulun, elçin, halîlin ve dostun, delîlin ve dellâlın,
            yakınlardan yakının, gözden, hazinen, seçkin kulun, matmah-ı nazarın, her türlü hayrın
            imam ve rehberi, Nebiy-yi Ümmî, Kureşî, Hâşimî, Ebtahî, Mekkî, Medenî, Tihâmî,
            şâhid, meşhûd, Hakk’ın en yakın dostu, saîd, mes’ûd, habîb, şefaatçi, asalet ve şeref
            sahibi, şanı yüce, gökçek yüzlü, melahat sahibi, eşsiz ve benzersiz, dinin müjdeleyici ve
            uyarıcı mübelliği, şefkatli, halim, cömert, kerîm, güzel ve hoş, mübarek, sağlam,
            muhkem, nüfuz ve itibar sahibi, sâdık u masdûk, emîn; Senin izninle kullarını Sana
            çağıran davetçi, elindeki aydınlatıcı lamba ile bütün hakikatleri hüccetleriyle ortaya
            koyan ve konumu itibariyle topyekün mahlûkatın fevkinde bulunan kulun ve elçin
            Hazreti Muhammed’dir. (sallallahu aleyhi ve sellem)
            Sen onu habibin kıldın.. sırdaş edindin.. bütün varlığa nezaretçi ve müşahid eyledin..
            risalet, yol gösterme, müjdeleme, uyarma ve nübüvvet halkasını onunla mühürledin..
            düşmanlarının kalblerine uzaktan korku salmak suretiyle onu teyid buyurdun.. bulutları
            mübarek başında bir şemsiye gibi gezdirdin.. onun hatırına Güneş’in akışını
            değiştirdin.. Ay’ı ortadan ikiye ayırdın.. bir mucize eseri olarak keler, ceylan, kurt, kuru
            hurma kütüğü, keçi budu, deve, dağ, taş ve ağacı onunla konuşturdun.. parmaklarının
            arasından mâ-i zülâl fışkırttın.. kuraklık ve yokluk yıllarında duasıyla sağanak sağanak
            yağmur indirdin ve onunla düz ve engebeli çorak arazileri, kayaları, yıkıntıları, taşları
            yeşerttin.. yine bir gece onu Mescid-i Haram’dan Mescid-i Aksa’ya götürdün; oradan
            da semanın en yüksek burçlarına, Sidret-i Münteha’ya, Kâb-ı Kavseyni ev Edna’ya
            çıkardın.. O’na âyet-i kübrayı gösterdin.. en yüce gayeye nâil eyledin.. bizzat muhatap
            olma ve konuşma şerefi ile şereflendirdin.. Zâtını sadece O’na gösterdin.. başka hiç
            kimseye nasip etmediğin vesile nimetine onu mazhar kıldın.. mahşerde, o en büyük
            korku gününde en geniş şefaat selahiyetini ona verdin.. cevâmiu’l-kelim payesiyle
            şereflendirdin ve az söz ile çok manayı ifade etme hususiyeti lutfettin.. hikmetlere
            cevher eyledin.. ümmetini en hayırlı ümmet yaptın.. Sana karşı bir kusur işlemekten her
            zaman o Masumlar Masumunu muhafaza buyurdun.
            Risalet vazifesini bihakkın tebliğ eden O, omuzlarındaki mukaddes emaneti tastamam
            yerine getiren O, ümmet (-i icabet ve davet)ine hakkı hakikati en güzel şekilde gösteren
            O, kainatın çehresindeki gam ve üzüntüyü gideren O, karanlıkların üzerindeki perdeleri
            açan O, ruhunun ufku olan Refîk-i A’lâ’ya yürüyünceye kadar hep Hakk’ın en gür sesisoluğu
            olan ve kulluk tâcını başında taşıyan da yine O’dur. O Seyyidü’s-Sekaleyn ve
            Mefhar-i Kevneyn, bizim de Efendimiz olan Hazreti Muhammed’dir. (aleyhissalâtü vesselâm)
            Ya Rab, Sen O Efendiler Efendisi’ne salât ve selâm eyle. O’nu evvelkilerin ve
            sonrakilerin gıpta ile bakışlarını odakladığı Makam-ı Mahmud’a eriştir. Dünyada O’nun
            şanını yücelt.. dinini takviye ederek i’lâ buyur.. getirmiş olduğu semâvî sistemi
            ebediyete kadar dipdiri olarak yaşat.. âhirette ümmetine şefaat etmesine müsaade
            buyur.. ecir ve sevabını bol eyle.. O’nun makamını önce ve sonra gelenlerin hepsinin
            makamlarının üzerinde eyle ve O Nebîler Serveri’ni ne kadar kurb kahramanı varsa her
            zaman hepsinin önünde tut.
            Allahım! O Habîb-i Ekreminin şefaat-i uzmasını kabul buyur, derece-i ulyasını daha
            da yücelt; tıpkı İbrahim ve Mûsa nebîlerine verdiğin gibi âhirette ve dünyada
            dilediklerini O’na ver. (salavâtullahi ve selâmuhû alâ nebiyyina ve aleyhima ve alâ sâirinnebiyyîn.)
            Allahım! Efendimiz’i en şerefli, derecesi en üstün, konumu ve makamı en yüksek, şefaat
            dairesi en geniş kulun eyle -ki zaten Sen öyle eylemişsin-.
            Allahım! O’nun burhanını yücelt, delilini parlat, ehl-i beyti ve zürriyyeti hakkındaki
            isteklerine de icabet buyur. O’na gözünün nuru olacak nesiller ve yine gözünün nuru
            olacak bir ümmet ihsan eyle. En hayırlı ümmeti hangi nebîne vermişsen, daha hayırlısını
            Nebiy-yi Ekremine ver. Sa’y u gayretlerinin semeresini göstermek suretiyle bütün
            nebîlerini de sevindir.
            Ya Rabbelâlemîn, ya Ekramelekramîn ve ya Erhamerrahimîn! Gözlerin gördüğü,
            kulakların işittiği şeyler adedince Seyyidü’s-Sekaleyn ve Mefhar-i Kevneyn
            Efendimiz’e salât ü selâm eyle. Salavât-ı şerife getirenler adedince Resûl-i Mücteba
            Efendimiz’e salât ve selâm eyle. Getirmeyenler sayısınca da salât ü selâm eyle. Biliriz
            ki, O Sâdık u Masduk kuluna salât ve selâm getirilmesini bize emreden ve bu emre
            icabet etmemizden hoşnut olan Sensin. O’na, nasıl salât ü selâm getirilmesini muvafık
            görüyorsan öylece salât ü selâm eyle. Nimetlerin ve fazl u ihsanların sayısınca O
            Muhbir-i Sâdık Efendimiz’e salât ve selâm eyle.
            Allahım! Kainatın İftihar Tablosu’na, âline, ashâbına, evlâdına, pak zevcelerine,
            zürriyyetine, ehl-i beytine, nesline, yakınlarına, mümin akrabalarına, sevenlerine,
            yoluna tâbi olanlara, davasına taraftar olanlara ve yardım edenlere, semadan O’nunla
            inen esrâr, envâr ve hakikatleri başka gönüllere taşımak suretiyle insanlara rehberlik
            yapanlara, yollarını arayanlara yıldızlar gibi yol gösterenlere çok, dâimî ve ebedî
            salavât-ı şerîfelerle salât ü selâm eyle. Her zikreden zikrettiği, her gaflet eden de
            gaflette kaldığı sürece, yarattıkların adedince, arşın ağırlığınca ve kelimelerinin
            mürekkepleri miktarınca sermedî bir hoşnutlukla bütün ashâb-ı kirâmdan razı ve hoşnut
            ol. Okumuş olduğumuz salavât-ı şerifeleri Habîb-i Ekremine layık ve Senin
            hoşnutluğuna, bizim de salâhımıza vesile eyle. O Habîb-i Kerîmine vesileyi, fazileti,
            derece-i âliyeyi, Livâü’l-Hamd’i ve havzı ver ve O’nu Makam-ı Mahmud’a eriştir.
            Kardeşleri olan diğer enbiya ve mürselîne, bütün evliya ve salihlere de salât ve selâm
            eyle.
            Allahım! Varlık sahasına çıkmış ve çıkacak olan bütün mahlûkatın ve onlar
            içerisindeki bahtiyar ve bedbaht olanların toplamının sayısınca, sayısız, sınırsız, sonsuz,
            nihayetsiz, bitip tükenme bilmeyen salavât ile, nuru her şeyden daha önce var edilen,
            zuhuru bütün âlemlere rahmet olan Efendimiz Hazreti Muhammed’e salât ü selâm eyle.
            Öyle bir salât ü selâm eyle ki, O’na arz edildiğinde hoşnut olsun.. Senin Bâkî varlığın
            devam ettikçe o salât ü selâm da devam etsin.. ilmin haricinde nihayet bulmasın.. Sen ve
            Resûlün O salât ü selâmdan hoşnut olun ve o salavât ile de bizden hoşnut olun.. arzı ve
            semayı dolduran bir salât ü selâm olsun.. ukdeleri, sıkıntıları çözsün.. tasa ve hüzünleri
            gidersin.. benim ve bütün Müslümanların işlerinde Senin lütuflarına vesile olsun ve
            devam ettikçe bereketlensin. Ya Rab! O salavât-ı şerîfeler hürmetine biz kullarına da
            afiyet, hidayet ve emniyet lutfet. İşlerimize kolaylıklar, kalb ve bedenlerimize de huzur
            ve sıhhat ihsan buyur. Dinî, dünyevî ve uhrevî işlerimizde selâmet ve afiyet ver. Bizleri
            Kitap ve Sünnet’e sımsıkı bağlıyken huzuruna al. Azabına maruz kalmadan,
            hoşnutluğunu elde etmiş olarak Efendimiz ile Cennet’te mülâkî olmayı bize müyesser
            kıl. Bizi mekr-i İlahîlerle imtihan etme. Ağır imtihanlarla karşılaşmadan afiyet
            içerisinde, hayırlı amellerle huzuruna gelmeye muvaffak eyle. “İzzet ve kudret Rabbi
            olan senin Rabbin onların bütün bâtıl iddialarından münezzehtir, yücedir. Selam bütün
            peygamberleredir. Bütün hamdler Âlemlerin Rabbi Allah’adır.”</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Ey Kudreti Nihayetsiz Allahım! Bu kuluna (din ve diyanetinden dolayı) haksız yere
            düşmanlık besleyenlerin kirli emellerini gerçekleştirmelerine müsaade etme.. onların
            birliklerini paramparça hâle getir ve işlerini alt üst et.. cemiyetlerini dağıt.. düzenlerini
            başlarına yık.. hallerini değiştir.. elebaşılarını başaşağı et.. cephanelerini kullanılamaz
            hâle getir.. ecellerini yakınlaştır.. ömürlerini kısalt.. ayaklarını titret.. yanlış fikir ve
            düşünce yapılarını değiştir.. zalimce hedeflerini gerçekleştirme hususunda onları haybet
            ve hizlana uğrat.. karargahlarını yerle bir et.. arkalarında hiçbir iz bırakma; öyle
            bırakma ki bir kırıntıları dahi kalmasın.. sığınacak bir yer bulamaz olsunlar.. onları hep
            kendi beden ve canlarıyla meşgul et.
            Allahım! Senin bir ismin de Müntakimdir. Onları yıldırımlara maruz bırakıp öylece
            itikamını al. Şiddetle derdest et ve hiç kımıldıyamayacakları şekilde kabza-ı tasarrufuna
            al.
            Allahım! Hiç şüphesiz Sen her şeye kâdirsin ve yegâne güç ve kuvvet sahibisin.
            Allahım! (Temerrüt ve din düşmanlığını meslek edinen) o düşmanları ancak Senin
            inayetinle engelleyebilirim.
            Allahım! Onlarla aramıza Senin havl ve kuvvetini perde yapıyor ve bizi onların
            şerlerinden koruman için Dergâh-ı İzzetine istiâzede bulunuyoruz. Ey din gününün sahibi
            Rabbimiz, yalnız Sana kullukta bulunur, sadece Senden yardım dileniriz. Ne olur, o dindiyanet
            düşmanlarını, kötülük için kullandıkları bütün sistemleriyle beraber viran hâle
            getir, helake maruk bırak ve toz duman eyle. Âmîn! Âmîn! Âmîn! Ya Allah! Ya Allah!
            Ya Allah!
            Rahman ve Rahîm Rabbim! Senin mübarek nâm-ı celîlin hakkı için, Efendimiz Hazreti
            Muhammed’in (sallallahu aleyhi ve sellem) Senin nezdindeki ve Senin onun nezdindeki
            hürmetine, bizi dünyada şerlerden ve zararlardan, âhirette de itap ve ikaptan muhafaza
            buyur. Hiç şüphesiz Sen dilediğin her şeyi gerçekleştirmeye muktedir ve “La havle vela
            kuvvete illa billahilaliyyilazîm” bitmez tükenmez hazinelerinin yegâne Mâlikisin.
            Allahım! Risalet Tahtının Hurşid-i Mâh-ı Enveri Efendimiz Hazreti Muhammed’e,
            tertemiz, dupduru ehl-i beytine, kerem ve iyilikte hep önde olmuş ashâbının hepsine
            kıyamete kadar çokça salât ve selâm eyle.</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Allahım! Ümmeti ve başındakileri, idare edenleri ve edilenleri ıslah buyur. Hepsinin
            kalblerini hayır istikametine yönlendir ve birbirlerine kötülük dokundurmalarına fırsat
            verme. Ya Rab, Sen bizim içimizdeki sırları bilirsin; onları salâha kavuştur. İşlediğimiz
            günahları da bilirsin; onları da mağfiret buyur. Ayıplarımız da Sana malumdur; onların
            da üzerini örtüp setret. İhtiyaçlarımıza da nigehbansın; onları da gider. Nehyettiklerini
            yapmaktan, emrettiklerini yapmamaktan bizi muhafaza buyur. Kul olup onunla izzet
            kazananlardan eyle bizi; günahlara dalıp da zillete düşenlerden değil. Senin
            hoşnutluğuna perde olabilecek bütün meşguliyetleri başımızdan al. Bizi Senden
            alıkoyacak her şeyden bizi alıkoy. Seni zikretmenin, Sana şükür ve kullukta bulunmanın
            tadını gönüllerimize duyur.
            Allahım! Senden başka ilah yoktur. Senin olmasını dilediklerin olur, olmamasını
            dilediklerin de olmaz. Havl ve kuvvet sadece Sana aittir. Ululuk ve azamet tahtının
            yegâne Sultanı Sensin, Senin lütfun iledir. Bizi gaflete saplanıp haybet yaşamaktan ve
            gafil avlanmaktan koru. “Ya Rabbenâ! Eğer unuttuk veya kasıtsız olarak yanlış
            yaptıysak bundan dolayı bizi sorumlu tutma! Ya Rabbenâ! Bizden öncekilere
            yüklediğin gibi bize ağır yük yükleme! Ya Rabbenâ! Takat getiremeyeceğimiz şeylerle
            bizi yükümlü tutma! Affet bizi, lütfen bağışla kusurlarımızı, merhamet buyur bize!
            Sensin Mevlâmız, yardımcımız! Kâfir topluluklara karşı Sen yardım eyle bize!”</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Ey dua ile Kendisine teveccühte bulunan her kuluna icabet eden ululuk tahtının biricik
            sultanı Rabbimiz! Duamızın başında Senin nâm-ı celîlini bir kez daha yâd ediyor ve
            yardımını diliyoruz.
            Allahım! Bizlere inayet nazarınla bak. Ey Allahım, ey Mevlâm, ey Kâdir, ey Ğâfir, ey
            Latîf ve ey Habîr!
            Allahım! Birbirinden güzel isimlerine, malûmâtın adedince ta’zîmde bulunarak Senin
            her türlü eksiklikten münezzeh olduğunu “Sübhanallah” kelime-i kudsiyesiyle bir kez
            daha ikrar ediyoruz. Sen kainatı baştan yaratan ulular ulusu bir Müteâlsin;
            “Elhamdülillah” deyip Sana hamd ü senalarımızı sunuyoruz. Yine, “Lâilâheillallah”
            diyerek, ashâb-ı inayet olan ihlaslı kullarının tevhidi ile Senin birliğini haykırıyoruz.
            Celâl ve azametinin büyüklüğünü arz u semâvât dolusunca itiraf ediyor ve
            “Allahuekber” diyerek gürlüyoruz. Ve her hayır ve saadetin mahzen ve kaynağı olan
            “Lâ havle velâ kuvvete illâ billâhilaliyyilazîm” beyan-ı mukaddesiyle bir kere daha
            gerçek güç ve kuvvetin sadece Sana ait olduğu ikrarında bulunuyoruz.
            Ey yüceler yücesi İlahımız! Vahdaniyetinin infiradında celâlin parlaklığı yalnız Sana
            aittir. Rubûbiyetinin devamlılığında izzetinin sultan ve saltanatı yine Sana aittir.
            Yakınlığınla beraber, vâkıf olmak isteyenlerin vehim ve hayalleri Senin yüce sıfatlarına
            ulaşmaktan çok uzakta kalmış, celâl ve azametin karşısında âriflerin akılları hep hayret
            yaşamıştır.
            Ey ulular ulusu Rabbimiz! Heybetinin nurundan bir denize de bizi daldır, daldır ki,
            dünyadan ruhumuzda rahmetinin şuaları olduğu bir hâlde çıkabilelim. Bize, gizlediğin
            isminle mukabelede bulun ve vücudumuzu Kendi nezdinde saklı tuttuğun sırrının
            vücuduyla doldur, doldur ki, Senin sıyanet edip yüce katında setrettiğin kemâl-i mutlak
            ve sırr-ı muhakkaka erebilelim, erip onları görebilelim. Bizi izzetinin müşahedesine de
            mazhar kıl ve başkalaşıp çizgiyi terk etmekten bizi koru. Bizi kudsî tecellîlerinle pak
            hâle getir. Kuru çamurdan, şekillenmiş balçıktan bizi arındıracak rûhânî bir yardım
            lutfet. Göz kapaklarının açılıp kapanmasından daha hızlı olan gizli ve sürpriz
            lütuflarınla imdadımıza yetiş. Bizi izzet mahallinde durdur ve gözlerden koruyup sakla.
            Hakka’l-yakînin müşahedesine erdir. Ey Kaviyy, ey Metîn, ey Aliyy, ey Ğaniyy, ey
            Kerîm, ey Ğafûr, ey Halîm, ey Rahman ve ey Rahîm!
            Ey zerreye güneş olma istidâdını veren Ulu Allahımız! Varlık devam ettikçe
            vücudumuzun üzerine Seni müşahede güneşini doğdur. Zaman sürdükçe vücudumuzu
            Kendinden olan vücudunun nurlarıyla tenvîr buyur. Bizi afiyette kılacağın ve ufkumuzu
            açacağın bahçelere al. Ey Hannân, ey Mennân, ey Rabb, ey Rahîm; ey rahmet ve ğufran,
            izzet ve burhan, azamet ve saltanat, fazl u ihsan sahibi, ey Hayy u Kayyûm, ey celâl ve
            ikrâm sahibi, ey Latîf ve ey Habîr!
            Ey acizlerin güç kaynağı Allahımız! Bize lütfunun libaslarını giydir ve bize şefkat ve
            ihsan ile teveccühte bulun. Tedbîr kuruntularından kalbimizi temizle ve sebeplerin
            verasındaki Müsebbibü’l-Esbâbın Sen olduğunu gönlümüze duyur. Nurunla bizi
            Kendine hidayet eyle. Huzurunda tastamam ve dosdoğru bir ubûdiyetle durmaya bizi
            muvaffak kıl. Kalblerimizden tedbîr zulmetlerini çıkar. Çıkar ve kalblerimizde ilahî
            vedîa olarak bulunan sırlarımıza her şeyi Senden bekleme makamı sayılan tefvîz
            nurlarını yay. Senin hakkımızdaki tercihlerinin güzelliğini gönüllerimize duyur, duyur ki,
            hakkımızdaki hüküm ve tercihin bizim kendi tercihlerimizden bize daha sevimli gelsin.
            Bizi hakk-ı mübîne hidayet buyur ve bize ilm-i yakînden ilim lutfet. Ey Alîm, ey Aliyy,
            ey Azîm, ey Ğaniyy, ey Kerîm, ey Ğafûr, ey Halîm, ey Rahman, ey Rahîm, ey Latîf ve ey
            Habîr!
            Ey yüce Yaratıcı, ey ulu Allahımız! Şanı yüce ve kerîm Zâtının celâl ve kemâli, yüce
            ve azametli nurunun ziya ve parlaklığı, ilminin açık-gizli her şeye nüfuzu hakkı için ey
            Alîm, Senden, his ve müşahede ile bulup alabileceğimiz keyfiyette, zikir ve hikmet
            nurundan kalblerimize indirmeni diliyoruz. Seni asla unutmayalım ve ebedlere kadar
            Sana isyan etmeyelim istiyoruz. Ne olur, sağlam niyet, sıdk, ihlas, huşû, haya, heybet,
            murakabe, nur, canlılık, hıfz, ismet, fesahat, beyan, Kur’ân’da anlayış gibi güzel
            hasletlerle bizi cem’ et ve hususî muhabbetinle, özel armağanlarınla matmah-ı nazar
            olan kulların arasına al. Bizim duyan kulağımız, gören gözümüz, ufkumuzu açan
            fuâdımız, söyleyen dilimiz, hisseden kalbimiz ve tutan elimiz ol. Ey Muğîs, ey Semî’, ey
            Basîr, ey Serî’, ey Karîb ve ey Mücîb!
            Ey zikri, fikri ruhlara itminan veren gönüller sultanı Allahımız! Birbirinden güzel
            isimlerinin sırlarının hepsi, yüce sıfatlarının bütün hususiyetleri ve vücûd-u Zâtının
            kıdemi hürmetine kalblerimizi hidayet nuruyla nurlandırmanı, bize marifetinin sevgisini
            ilham buyurmanı, bizi himayenin örtüsüyle koruyup kollamanı, ünsümüzü Seninle,
            şevkimizi Sana ve korkumuzu Senden eylemeni diliyoruz. Diliyoruz ki, tek emelimiz Sen
            ol ve biz sadece Senin huzurunda huşû ve hürmet ile kemerbeste-i ubûdiyet içerisinde
            duralım.
            Ey Merhametliler Merhametlisi Allahımız! Sana olan itimadımızı, inkıyadımızı,
            sevgimizi, yakınlığımızı ve Sana karşı edebimizi artır. Sen göklerin ve arzın yegâne
            Rabbisin. Yakınlığın izzet vesilesi, şanın yüce, medh u senan başdöndürecek kadar ulu,
            güzel isimlerin de mukaddestir. Senden başka bir ilah yoktur. Bize selâmet ve esenlik
            ver. Dinimizi hep selâmette eyle. İrfanımızı ekmeliyet ve etemmiyetle taçlandır. Zâhir
            ve bâtın bütün donanımızla bizi Kendine tevcîh buyur ve ne olur, göz açıp kapayıncaya
            kadar hatta ondan da az bir süre bizi nefsimizle baş başa bırakma. Bizi kopukluğun
            mahkûmu kopuk insanlar olmaktan koru. “Ey dua ve isteklere en güzel şekilde icabet
            eden! (3 defa)” Likâullaha, Sana kavuşmaya iştiyakımızı artır. Bizi Senden uzak tutacak
            her şeyi bizden uzak tut. Uzaklaştırdığında yakınlaştır; yakınlaştırdığında da bize yakın
            ol. Bilmediğimizi talim buyur; talim buyurduğun zaman da onu anlamaya muvaffak kıl.
            Ey Evvel, ey Âhir, ey Zâhir, ey Bâtın, ey Ğafûr, ey Halîm, ey Rahîm, ey Mevlâm, ey
            Ğâfir, ey Latîf ve ey Habîr!
            Ya İlahî! Şayet hâlimi ve âkıbetimi biliyor olsaydım sürçüp işlediğim günahları Sana
            şikâyet etmezdim. Ve günahlarım gelip gelip zihnime üşüşmeseydi gözyaşlarım böyle
            sel olup akmazdı. Kurb-u huzuruna geldim Allahım; rahmetine dehâlet ediyor ve
            sürçmelerden kaynaklanan dağınıklığımı bu boşalıp duran gözyaşlarımla gidermeni
            diliyorum. Yine Senin yaratmanla benden sâdır olan azıcık hasenât hürmetine ne olur, o
            çoklardan çok seyyiatımı bağışla.
            Ey sadece Kendisine dayanıp güvendiğim Allahım! İşlediğim günahlar dilimi lâl edip
            beni susturdu. Huzurunda arz edebileceğim bir vesilem, salih bir amelim ve bana şefaat
            edecek bir yakınım da yoktur. Varsa bir tek dayanağım, o da Sana karşı hep canlı
            tuttuğum ümit ve emelimdir. İlahî! Azıcık hasenâtıma karşı Senin cûd ve keremine
            güveniyor, sayısız seyyiatım için de sonsuz af ve mağfiretini diliyorum. İlahî! İsyankâr
            olsam da hakkındaki reca ve ümitlerim bir lahza kesintiye uğramaz; tıpkı taat ve
            kulluğumla beraber, azabın karşısındaki korkumun hep devam ettiği gibi. İlahî! Ancak
            Senin havl ve ismetinle meâsîye düşmekten kurtulabilir ve sadece Senin kuvvet ve
            tevfîkinle ibadete devam edebilirim. İlahî! Senin kahrının kabzasındaki bir kimse nasıl
            olur da havf yaşamaz ve bir kimse iraden altındaki göklerin ve yerlerin hududundan
            çıkıp nereye gidebilir!
            İlahî! Ben Senin iradesiz, aciz, güç ve kuvveti olmayan zavallı bir kulunum.
            Zayıflığımı, çaresizliğimi, insanlar arasındaki önemsizliğimi, değersizliğimi Sana
            şikâyet ediyorum. Bütün çaresizlerin Rabbi de, bu çaresiz kulunun Rabbi de Sensin; Sen
            Erhamürrâhimînsin; beni kötülük yapacak, düşmanlıkta bulunacak kimselerin
            insafsızlığına terk etmezsin. Ah, keşke bu mücrim kuluna karşı gazabın olmadığını bir
            bilebilseydim; işte o zaman başka hiçbir şeyi önemsemezdim. Affına layık değilim ama
            onu da dört gözle beklerim. Gazabının gelip çatmasından, hiddetine maruz kalmaktan
            yüce Zâtının nuruna sığınıyorum. Hoşnutluğunu elde edinceye kadar da sığınmaya ve
            kapının tokmağına dokunmaya devam edeceğim. Niye etmeyeyim ki, benim hâlimi ıslah
            edecek güç ve kuvvet, yalnız ve yalnız Sendedir. Çünkü Sen Aliyy ü Azîm bir ulu
            Sultansın.
            İlahî! Ne olur, dualarım ve onları kabulün arasındaki perdeleri kaldır. Dileklerimi
            geri çevirme ve beni hicranımla, bir hiç hükmündeki havl ve kuvvet(sizliğ)imle baş
            başa bırakma. Aczime, fakrıma ve ihtiyaç içinde oluşuma merhamet et. Kırıklarımı sarıp
            sarmala. Beni içine düştüğüm zillet ve hâletten kurtar. “Ey Allah! (3 defa)” Ey rahmet ve
            mağfiret Sahibi! “Ey Allah! (3 defa)” Ey kuvvet ve burhan Sahibi! “Ey Allah! (3 defa)” Ey
            izzet ve saltanat Sahibi! “Ey Allah! (3 defa)” Ey lütuf ve ihsan Sahibi! “Ey Allah! (3 defa)”
            Ey Hayy u Kayyûm, ey Zü’l-celâli ve’l-ikrâm! Sen ki, her şeyi rahmet ve ilminle
            kuşatansın. Bize de lütuf ve hilminle muamele et ve fazl u ihsanlarını üzerimize sağanak
            sağanak yağdır. Ey Muhsin, ey Mün’im, ey her şeyi güzelliklerle bezeyen Mücemmil, ey
            hep iyilik ve lütufta bulunan Mütefaddil, ey güç kuvvet ve ihsan sahibi, ey bol armağan,
            sonsuz cömertlik ve kerem sahibi, ey Aliyy, ey Azîm, ey Arş-ı Azîm’in yegâne mâliki!
            Yüceler Yücesi Rabbimiz! Rahmetinle saîd ve mesûd kıldığın bahtiyar kullarına, onunla
            Sana dua ve teveccühte bulunmalarını ilham buyurduğun en azametli ve en büyük ismin
            hürmetine, Senin kudret ve azametinin ilk tecellî ufku olan Arşının izzeti hürmetine,
            Yüce Kitabında yer alan sonsuz rahmetin hakkı için ve yüce, yüceler yücesi Zâtının nuru
            ve tastamam kelimelerin hakkı için Senden dileniyoruz: Her işimizi ıslah edip salâha
            erdirecek şekilde bizi de rahmet ve mağfiretinle sarıp sarmala. Her türlü rahatsızlıktan
            uzak ve güzel bir hayat ile bizi de bahtiyar kıl. Ey zâtında her türlü kemâlâtı cem’ eden
            Câmi’! Ey ihsanlarını hiçbir gücün engelleyemeyeceği yegâne Zât! Ey daha dilemeden
            veren ihsanı bol Keremkânî! Bizi de koruyup gözet ey Mevlâmız! Çünkü Sen bize
            bizden daha evlasın; bizi kendimizden çok, çok daha iyi korur ve gözetirsin. Ey Kâdir,
            ey Mevlâm, ey Ğâfir, ey Latîf ve ey Habîr!
            Ya İlahenâ! Ne olur, bizi de sadece Senin hoşnutluğunu gözeten ihlaslı kullarından kıl.
            Dosdoğru yola bilip görerek, yakîn ile sülûk edenlerden eyle. “Bizi hususî riayetinle
            gözet. (3 defa)” İman etmiş ve imanıyla güvene ermiş olarak huzuruna gelebilmemiz için
            bize re’fet ve şefkatinle muamelede bulun. İlmiyle amel eden bahtiyar kullarından
            olabilmemiz için bizi Kendi dosdoğru yoluna irşad buyur. “Benim Mevlâm, o şanı yüce
            kitabı indiren Allah’tır ve O, bütün salih kulların koruyucusudur. (3 defa)” “En güzel
            koruyan O’dur ve O, Merhametliler Merhametlisidir.”
            Allahım! Bütün elçilerin efendisi, daha önceki nebîlerin tasdik edicisi, âlemlere
            rahmet olarak gönderilen Efendimiz Hazreti Muhammed’e (aleyhissalâtü vesselâm), tertemiz
            aile efradına, ashâb-ı güzinine, evlâd-ı pâkına, ezvac-ı tâhirâtına, durulardan duru
            nesline ve bütün önden gidenlere, haklarında azap hükmü kesinleşmiş ya da doğru
            düşünüp doğru yolda yürümüş olan gelmiş ve gelecek bütün mahlûkat sayısınca, rahmet
            ve selâm ile memzûc, kabul ve devama mazhariyet hususiyetiyle özel, zaman ve
            mevcûdât devam ettikçe devam edip gidecek, varlık ahkâmı bâkî kaldıkça bekâ bulacak
            bir salât ile salât eyle. Bütün nimetlerinden dolayı Sana sonsuz hamd, minnet ve senalar
            olsun, ey Lâtîf ve Habîr olan Yüceler Yücesi, Merhametliler Merhametlisi Allahım!</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Ya Ekramelekramîn ve ya Erhamerrahimîn! Senden, Sana arz edilmeye layık sağlam
            bir iman ve kıyamet gününde huzuruna çıkabileceğimiz tastamam bir yakîn dileniyorum.
            Azametinle bizi günah vartalarına düşmekten muhafaza buyur. Rahmetinle kusur ve
            ayıplarımızın kirlerinden bizleri temizle. Bir ilim ihsan et ki, onunla Senin emir ve
            nehiylerini nasıl anlaşılmaları gerekiyorsa öylece anlayıp hayatımıza tatbik edebilelim.
            Bir anlayış lutfet ki, o anlayışla Sana nasıl münacaatta bulunmamız gerektiğini
            duyabilelim.
            Allahım! Dünyada ve âhirette bizi velayet ehli kullarından eyle. Akıllarımızı
            hidayetinle doldur. Fikirlerimizi şüphe mahallerinde kaymaktan, gönüllerimizi de şek
            ağlarına düşmekten koru. Bizleri namazlarını hakkını vererek kılan ve cismaniyetin
            dehlizlerine düşmekten âzâde olan kulların zümresine kat. İşleme imkânı vereceğin
            hasenât ile amel defterlerimizden seyyiat satırlarını sil. Kullarının bizden yüz çevirdiği
            ve ümitlerimizin bütün bütün tükenip karanlık kabirlere girmeyi bile göze aldığımız gün
            elimizden tut. Yevm-i meşhûd olan âhiret gününe kadar kusursuz ameller işlemeye bizi
            muvaffak kıl.
            Ya Rabbi! Bu zayıf kulunu gurur ve kibir gibi çirkin huylarından arındır. Onu ve
            onunla beraber bu duaya “âmîn!” diyenlerin hayatlarını salih söz ve salih amellerle
            süsle. Lisanından, dinleyenlere fayda verecek beyanlar akıt. Akıt ki, o beyanlarla gözler
            yaşarsın, kalbler huşû ile yumuşasın. Onu, yanındakileri ve bütün Müslümanları yarlığa
            Allahım! Hiç şüphesiz her türlü hamd ü sena yalnız Sana mahsustur.
            Allahım! Hazinelerinin kapısını bana gösteren Senin cömertliğin, o kapıya
            yaklaştırdıkça yaklaştıran da yine Senin nihayetsiz ihsanlarındır. Zaten bildiğin hâl-i
            pürmelâlimi bir de ben Sana arz ediyorum ve Senden, Senin için zor olmayan bir şey
            talep ediyorum. -Zaten Senin için hiçbir zorluk yoktur ki!- Senin benim durumumu
            bilmen esasen benim Senden bir şey istememden beni müstağni kılıyor. Evet Allahım,
            arza ne hacet, hâlim Sana ayan.
            Allahım! Sen her yerde her zaman hâzır ve nâzırsın. Her şeyi her zaman ihata edersin.
            Hiçbir şey hiçbir zaman Senin ihata dâiren dışına çıkamaz. Senin için uyku gibi ârizî
            durumlar asla söz konusu olamaz. Sen hiçbir işi gerçekleştirmekten de aciz değilsin.
            Allahım! Muhtaç olduğum hâlde ben iyiliklerimi Sana hibe ettim. Kaldı ki ben Senin
            kulunum. Sen benim Rabbim olduğun ve seyyiatıma ihtiyacın olmadığı hâlde onları bu
            kuluna nasıl bağışlamazsın? (Sana böyle mütehakkimane soru sormak da büyük
            saygısızlıktır. Ondan da Sana sığınıyoruz ya Rabbenâ! Ne olur, bunları duadaki ısrar ve
            ilhahımız kabul et ve bizi muâhaze etme.) Ya İlahena! Bize kapımıza gelen miskinleri
            boş çevirmememizi emir buyurdun. Biz de Senin kapının miskinleriyiz. Ey keremine
            hudut olmayan Kerîm, Sen de bu miskinleri kapından boş çevirme. Bize fakirlere
            tasaddukta bulunmamızı ferman buyurdun. Biz de Senin fakirleriniz, her hâlimizde Sana
            muhtacız. Sen de bize tasaddukta bulun. Kölelerimizi âzâd etmemizi emrettin. Ya
            Rahîm, biz de Senin köleleriniz. Sen de bizi ateşinden âzâd eyle. Bize zulmedenlere
            karşı afv u safh yolunu seçmemizi istedin. Ya Rab, biz de nefislerimize zulmettik.
            Rahmetinle muamele buyur da ey merhameti merhametlerin en hayırlısı olan Rabbim,
            Sen de bu kullarını affet.
            Allahım! Vaslını diliyor, uzaklaştırmandan Sana sığınıyoruz. Kurbunu istiyor,
            kovmandan Senin rahmetine iltica ediyoruz. Ne olur, bizi ömürlerini kullukla geçiren ve
            Senin inayet ve vuslatına mazhar olan kullarından eyle. Şükür ve hamd vazifelerimizi
            hakkıyla ifaya bizi muvaffak kıl. Kadrine rûhânîlerin destan kestiği Efendimiz Hazreti
            Muhammed’e, tertemiz, dupduru aile efradına, kerem ve iyiliğin simgesi ashâb-ı
            güzinine de Din gününe kadar hep salât ve selâm eyle.</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Yakarışıma Rabbimin adıyla, O’nun bir ve tek olduğunu ikrar ederek başlıyorum ve -
            inşaallah- O’na hamd ü senalarımı arz ederek tamamlayacağım. Şehadet ederim ki,
            Allah’tan başka hiçbir ilah yoktur ve O, öyle kemâl sahibi, münezzeh bir Zâttır ki,
            akıllar katiyen ululuğunu ihata edemez. Varlığı, yüzü suyu hürmetine yarattığı Hazreti
            Ahmed’i (aleyhisselâm), itaat ve ittiba edilecek bir muktedâ bih olarak bize gönderen O,
            her şeyin hayırlısını bize ta’lim eden O, gönüllerimizde ilm ü hilm aşkını köpürten de
            yine O’dur. Öyleyse, ey Allah’tan izzet, servet ve rif’at isteyen (kalbim), inkisar
            hisleriyle dol, iki büklüm ol, içini mülevves duygulardan arındır, Dergâh-ı İzzete
            yaklaştıkça yaklaş ve Rabbine O’nun ulvî isimleriyle seslen!
            Allahım! Rahmeti her şeyi kuşatan Rahman Sensin; en yakın zamanda nusretinle beni
            de sevindireceğini ümit ediyorum. Her hâlimi güzelleştir ey Rahîm.. Melik ve Kuddûs
            isimlerinle sinemi pırıl pırıl hâle getir.. vücudumu her türlü beladan sâlim eyle ey
            Selâm.. Mü’min Sensin, ben de emn ü eman diliyorum.. Müheymin ismine sığınıyor,
            hıfz u inayet örtünün altına girmek istiyorum.. ey Azîz, üzerimdeki zilleti kaldır,
            izzetinle izzetli eyle beni ve Cebbâr ismin hürmetine çirkinliklerden koru.. bütün
            düşmanları zelîl et ey Mütekebbir.. topyekün şerlerden uzak tut bu mücrimi ey Hâlık..
            nimetlere vücut veren Bari’, üzerimdeki nimetlerini artır, artır zira daha başta onları
            lutfeden Musavvir de Sensin. Ğaffâr ismine sığınıyorum; tevbemi kabul buyur..
            Kahhâr ism-i şerifinle bana musallat olan şeytana hizlan ve kahrını duyur.. kapında hilm
            ü hikmet dileniyorum ey Vehhâb ve rızkımı kolaylaştıracağını ümit ediyorum ey
            Rezzâk.. ey Fettâh, rahmet kapılarını aç ve basiretime nurlar saç.. ey Alîm, ilimdir
            fazlından emelim.. ey Kâbıd(z), bütün muannitlerin ruhlarını sık ve ey Bâsıt, yüce
            sırlarını benim için de aç.. Hâfıd(z) Sensin, dilersen bütün münafıkların konumlarını alt
            üst edersin.. Râfi’ Sensin, lutfedip benim kadrimi yüceltirsin.. bu kulunu azîz eyle ey
            Muizz.. münafıkları zelîl eyle ey Müzill.. ya Semî’ u ya Basîr, hâlimi görür, bilir,
            işitirsin ve dilersen ıslah edersin.. yarattıklarının açık-gizli her şeyine nigehbân olan
            Hakem, Adl, Latîf, Habîr de yine Sensin.. ey Halîm, hilmine nâil eyle.. ey Azîm,
            sonsuz cömertliğinden bu kulunu hissedar et.. günahkâr kullarının günahlarını yok edip
            örten Ğaffâr u Settâr, sevdiklerinin şükürlerine mukabelede bulunan Şekûr, bu
            ihsanlarınla bizi de sevindir.. Aliyy Sensin, sevdiklerinin makamlarını i’lâ edersin..
            hayrı ve keremi bol Kebîr de yine Sensin.. Hafîz ismindir Senin, ilminden hiçbir şey
            saklanamaz.. Mukît isminle küçük büyük bütün yarattıklarını rızıklandırır, görür
            gözetirsin.. ey Hasîb, hilminle koruyup kolla beni.. ey Celîl, dilerim bana husûmet
            besleyenleri tenkîl etmeni.. Kerîm Rabbim, mevhibelerinle donat bu bendeni.. ey
            Rakîb, -hidayete istihkâkı yoksa- hâk ile yeksan eyle adâvet edeni.. ellerimi Sana
            açıyorum ey dualara icabet eden Mücîb ve lütuflarını gözlüyorum ey ihsanları
            nihayetsiz Vâsi’.. İlahî Hakîm isminin tecellileriyle müşahedelerimi sağlamlaştır..
            Vedûd ismine mazhar kıl ve münezzeh sevginle beni de sevdiklerin defterine kaydet.. ey
            mutlak fazl ve şeref sahibi Mecîd, bu kulunu da bahtiyar ve mesut eyle.. ey Bâis,
            inayetini bir an evvel gönder.. ey her şeyi her an müşahede eden Şehîd, bakışımı, bakış
            açımı güzelleştir.. ya Hakk, vâridâtınla yolunun bu yolcusunu da şâd eyle.. Vekîl
            Sensin, dilersen bütün ihtiyaçlarımı giderirsin.. Kaviyy de ismindir Senin, vekil olarak
            yetersin.. Metîn isminle acz ve zaafıma merhamet eyle.. ey Veliyy, yardımsız bırakma
            Sana tenhalarda ısrarla dua eden bu acizi.. ey Hamîd, bütün hamd ü senalarımı
            huzurunda arz ediyorum.. ey yapılan her işi sayıp dökecek olan Muhsî, davranışlarımı
            istikamet çizgisinde tutmanı diliyorum.. benimle hidayetin arasındaki perdeleri
            aralayacak Mübdi’ Sen, hayattan sonra ölümü, ölümden sonra tekrar hayatı veren de
            yine Sensin.. ey Muhyî sürur ve bereket dolu bir hayatla yeniden ihya buyur beni.. ey
            Mümît, en yakın zamanda bertaraf et düşmanlık besleyen hainleri.. ya Hayy, zikrinle
            kalbime canlılık üfle.. ya Kayyûm, sırrımı sırlarına aç.. ey varlığı nurlara boğan Vâcid,
            benim de kalbime nur, gönlüme sürûr ifâza buyur.. ey şan ü şeref sahibi Mâcid,
            inayetini hiçbir zaman üzerimden eksik etme.. ey mutlak vücud sahibi Vâhid ve
            mevcûdâtı ayakta tutan Samed.. derdest etmesi çok ani olan Kâdir u Muktedir,
            düşmanlıkla oturup kalkanları helak et, hasetçileri de türlü belalara maruz bırak.. ey
            Mukaddim ve Muahhir olan Allahım, fazlınla dualarıma icabet buyur, her türlü
            zarardan koru ve afv ü afiyet ihsan eyle.. ey Evvel, lutfedeceğin hayırları çabuklaştır ve
            ey Âhir, can emanetini teslim ederken sadece Seni anmaya muvaffak eyle.. ey Zâhir u
            Bâtın, ötelerin ötesindeki hazinelerinde gizli tuttuğun marifet iklimlerini benim için de
            aç.. ey birbirinden güzel isimlerinden biri de Vâlî olan Rabbim, hep iyilerle karşılaştır
            beni ve ey irşad ve ıslahına muhtaç olduğum Müteâl, hâlimi ıslah buyur.. ey bütün
            yaratılmışları ihtiyaçlarına göre farklı farklı ihsanlarla donatan Berr ve ey tevbeleri
            kabul buyuran Tevvâb, bizim tevbelerimizi ve dualarımızı da kabul buyur.. kendi
            nefislerine zulmedenleri tecziye eden Müntakim de, affı bol Afüvv de Sensin; bizi de
            affet.. ihsanları bol, kullarına re’fet ve şefkati çok, Raûf Rabbim.. bütün mevcûdâtı
            yed-i kudretinde evirip çeviren Mâlikü’l-Mülk Sensin.. bir ismin de Zü’l-Celâli ve’lİkram’dır
            Senin; bize de şeref urbasını giydir, bizi de sürekli akıp duran lütuflarınla
            sevindir.. ey her hükmünde âdil olan Muksit, kalbimin doğruluktan ayrılmasına
            müsaade etme.. ey Câmi’, bu kulunu da kemâl zirvelerinde dolaştır.. İlahî, Ğaniyy
            Sensin, dilerim bu aciz bendenin dertlerine de devalar ihsan edersin.. Muğnî de Sensin,
            lütf u ihsanda bulunup ihtiyaçlarımı giderirsin.. ey Mâni’, günahlara düşmeme izin
            verme ve işlediğim cinayet büyüklüğündeki hatalarla üzerime bulaşan kirlerden beni
            arındır.. ey birbirinden güzel isimlerinden biri de D(z)ârr olan Allahım, hasetçileri
            yola getir.. ey Nâfi’, nezdindeki güzelliklerden beni de faydalandır.. ey bütün nurların
            yegâne kaynağı olan Nur ve ey hidayet nurlarını nezdinde tutan Hâdî, saç o nurları
            kalbime ve aydınlat içimi..
            Allahım! Lütufta bulunup varlık âleminde eşi-benzeri olmayan şeyler yaratan Bedî’
            de, bütün varlık göçüp gittikten sonra ebedî kalacak Bâkî’ de yalnız Sensin.. ey Vâris,
            Kur’ân’ın bilgisine beni de vârisçi kıl.. ey Reşîd, dosdoğru yola bu şaşkın kulunu da
            ilet ve ey kullarının günahlarını örtüp onların yakışıksız davranışlarına hüsn-ü
            muamelede bulunan Sabûr, sabır istikametindeki azmimi sürekli kıl ve irademe fer ver.
            Allahım! İşte huzurunda bir kez daha diz çöküp Senin varlığına ve birliğine en büyük
            delil teşkil eden güzellerden güzel isimlerinle Sana tazarruda bulundum. O ulvî isimler
            hakkı için yakarışlarıma icabet buyur ve beni ahlâk-ı hasenenin üstün vasıflarıyla
            donat.. recalarıma rıza ile mukabelede bulun.. dehrin, beni Senin dilediğinden başka
            kılıklara sokmasına izin verme.. yardım et, nefsanî hastalıklarıma şifa ihsan buyur..
            yollarımı hep hayr u hasenâta çıkar.. akıl sıhhatimi koru.. İlahî, anneme, babama,
            kardeşlerime, esmâ-i hüsnâyı vesile ve şefaatçi yaparak kapına gelenlere hep
            rahmetinle muamele eyle. Ya Rab, kapında inleyen bu Abdülkâdir kulun, Senin
            Peygamberinin torunlarından Hazreti Hasan’ın soyundan gelmektedir ve yüce âlemlerde
            kendisine “Muhyiddin”le nida edilmiştir. Senin habibin, benim ceddim olan Hazreti
            Muhammed Mustafa’ya, âl ve ashâbına, hepsine, en güzel salât ü selâmlarla salât ve
            selâm eyle Allahım! Evvel-âhir bütün hamd ü senalar sadece Sanadır.</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Allahım! Bizleri, zâhir âzâ ve cevarihini murakabe yoluyla güçlü kayıtlarla zapt u rapt
            altına aldığın, bâtın sırlarını müşahedenin incelikleriyle yeniden ikâme buyurduğun,
            ayakta ve otururken her hallerinde gürül gürül yağan üns esinti ve tecellileriyle
            kuşattığın; Senin yüce huzurunda hacâlet içinde başlarını eğen, alınlarını yere koyup
            secdeye varan, tarifsiz bir tezellül ve inkisarla yüzlerini kapına süren ve sonsuz
            rahmetinle istediklerinin zirvesini bahşederek bahtiyar kıldığın kullarından eyle.
            Allahım! Efendimiz Hazreti Muhammed’e (aleyhissalâtü vesselâm) ve ailesine salât ü
            selâm eyle.
            Yüce Allahım! Bizleri sohbeti uzun, hizmeti devamlı, hürmet ve ihtiramını her zaman
            muhafaza eden, murakabeyle duygu, düşünce ve davranışlarını sürekli kontrol altında
            tutan, en geniş manasıyla kullukla ünsiyet etmiş, münacat ve yakarışın halâvetini
            kalbinin derinliklerinde duymuş, mağfiretin lezzetini yudumlamış, gönül duruluğuna
            ermiş, sevgisinde alabildiğine samimi, her zaman ahdine vefalı, Hakk vuslatına inancı
            tam, bir zelleye düşmekten bile tir tir titreyen ve emellerine sadece salih amellerle
            ulaşabileceğine yürekten inanan müminler eyle.
            Allahım! İnsanların en hayırlısı olan Efendimiz Hazreti Muhammed’e (aleyhissalâtü
            vesselâm) salât ve selâm eyle.
            Ey gönülleri iştiyakla yanıp tutuşan müştak kullarının damarlarında her şeyin başı olan
            sevgisini akıtan, yakîn lutfederek şek ve şüphe satvetlerini onların kalblerinden silip
            süpüren Yüce Allahım! Bizim isimlerimizi de sıddıklar divanında sabit tut. Yolumuzu
            ülü’l-azm peygamberlerinin yolu eyle ve böylece ünsünün latifeleriyle bâtınımızı ıslah
            buyur. Enîsimiz olduğun gibi celîsimiz de ol ve o mücâlesenin ganimet değerindeki
            semerelerine ulaşmaya bizi muvaffak kıl.
            Allahım! Sırrınla bize, Sana yaklaştıran en güzel amellerden biri olan vera’ libasını
            giydir. Bizi bidatlardan ve neticesi elem üstüne elem olan dalâletten koru.
            Allahım! Muhakkak olan ihtiyacımızın şuuruyla i’tizarda bulunuyor ve
            günahlarımızdan nedamet duyup bağışlanma talebiyle kapının tokmağına dokunuyoruz.
            İsteyeceklerimizi Senden istemeyi bize emreden Sensin Allahım! İşte kalblerimiz
            inkisar içinde Sana münacatta bulunuyor. Gönül gözlerimiz ihtiyaç tezkerelerini sunup
            lutfedeceğin ihsanlarını gözlüyor. Kudretinin lütuflarıyla zillet ve inkisarımızı Sen tamir
            buyur Allahım! Her çeşit kötülükten, kötülükte ısrar etmekten bizi uzak tut. Bizi hayra
            kilitlenmiş azim sahibi kullarının yolundan ayırma.
            Allahım! Efendimiz Hazreti Muhammed’e (aleyhissalâtü vesselâm) tertemiz ehline salât ve
            selâm eyle.
            Ey dostlarını yükselme rampalarıyla seçkinlerden seçkin kılıp önlerden daha önde
            tutan! Âh u enîn ve iştiyak kanatlarıyla onları yükselttikçe yükselten! Onları rehbet ve
            güzel ahlâk minderine oturtan! Kâküllerinin üzerine âfâk bulutlarından yağdıran! Marifet
            güneşlerinin envârını kalbleri üzerinde tıpkı güneşin parıldaması gibi parlatan!
            Gözlerinin önündeki zulmet perdelerini kaldıran! Her zaman Hakk’ı gösteren kalb
            ibreleri, azim ve itmi’nan dolu gönülleri ve yüce himmetleriyle onları huzuruyla
            şerefyâb kılan Allahım! Bizim ve bütün beşerin Efendisi Hazreti Muhammed’e
            (aleyhissalâtü vesselâm) salât ve selâm eyle.
            Allahım! Bizi Sana yaklaştıracak salih amellerle tanıştır. Senden uzaklaştıracak tavır
            ve davranışlara karşı bizi hep kapalı tut. Sana ihtiyacımızı gönüllerimize duyurmak
            suretiyle bizi iğna buyur. Kendimizi -hâşâ- Senden müstağni görmek gibi bir cürümle
            bizi gerçek mahrumiyetin zindanlarına mahkum etme. Kerem buyur ve bizi
            amellerimizde samimiyet ve ihlasa ulaştır. Küllî iradenle tecelli buyurup bizleri sadece
            Senden yardım isteyen kulların eyle.
            Allahım! Ehl-i makamın makamı, ashâb-ı hâlin hâli, hürmet sahiplerinin hürmeti hakkı
            için, hepsinden öte, hakkında “Biz Senin sadrına inşirah vermedik mi.” buyurduğun
            İnsanlığın İftihar Tablosu aşkına, O’nun sadrını genişlettiğin gibi, hidayet ve iman
            nimetleriyle bizim vicdanlarımızı da genişlet. O Nebîler Serveri’nin işlerini
            kolaylaştırdığın gibi bizim işlerimizi de kolaylaştır. Sana kullukta bize kolay bir yol
            bahşet. Bizi gaflet hâlimizde ansızın derdest edip muâhezeye tâbi tutma. Sana tam bir
            teveccühle yönelebilmemiz için bize mühlet ver ve bu mühlet süresince bizi kurb-u
            huzuruna yaklaştıracak ve rızana vesile olacak güzel amellerde istihdam buyur.
            Allahım! Efendimiz Hazreti Muhammed’e (aleyhissalâtü vesselâm) ve aile efradına salât ve
            selâm eyle.
            Allahım! Lisanlarımızı zikrinle coştur. Kablerimizi masiva kirlerinden arındır.
            Ruhlarımızı kurbunun nesîm ve esintileriyle ferahlat. Sırlarımızı muhabbetinle doldur.
            Vicdanlarımızı ve kalblerimizi kullarına iyilik düşüncesi ile sarıp sarmala.
            Nefislerimizi ilminle buluştur. Sadr u sinelerimizi Sana ta’zimle doldur. Bizi bütün
            benliğimizle Sana teveccühe muvaffak kıl. Sırlarımızı, latîfe-i Rabbaniyelerimizi
            Seninle güzelleştir. Bizi safa veren duru şeyleri alan, keder veren bulanık şeyleri terk
            eden, verdiğin afiyetin kadr u kıymetini bilen, o büyük nimet karşısında hep şükürle
            metafizik gerilime geçen, kefil olarak Senden razı olan, Seni en güzel vekil bilip
            tevekkül ile işlerini Sana havale eden kullarından eyle. Azametin karşısında hakkıyla
            ta’zimde bulunmaya bizi muvaffak kıl. Bizi vech-i kerimine nazar lezzetiyle rızıklandır.
            Ey celâl ve ikram sahibi Allahım! Senin şanın yüce ve uludur. Ey Kendisinden başka
            hiçbir ilah bulunmayan Rabbim! Sen Sübhansın; bütün noksanlardan münezzeh, bütün
            kemâlât ile muttasıfsın. Senden başka bir ilah bulunmadığına, Senin şerîk ve ortağın
            olmadığına ve Hazreti Muhammed (aleyhi efdalüssalavât ve ekmelüttahiyyât) Efendimizin, Senin
            kulun ve Resûlün olduğuna şehadet ederiz.
            Allahım! Varlığınla ayrı bir genişlik ve enginliğe ulaşabilmek, bütün
            müşahedelerimizle Sana yönelebilmek ve müşahedemizde Senin şahit ve delillerine
            muttali olabilmek için, Senden ehadiyet-i Zâtın ve vahdaniyet-i esmân hürmetine bize
            celâlinden güç ve kuvvet, cemâlinden genişlik, bolluk ve bereket, kemâlinden de şevk
            ve hayatiyet lutfetmeni diliyorum.
            Allahım! Karanlık gecemizin üzerine marifet güneşinle doğ. Basarlarımızın ufkunu
            hikmetinin beyan nurlarıyla aydınlat. Kalblerimizin semasını muhabbetinin yıldızlarıyla
            donat. İzafi fiillerimizi Senin gerçek efâlin içinde erit. Affınla kusurlarımızı sil. Gölge
            mahiyetindeki iradelerimizi asıl olan Senin iradenle birleştir.
            Allahım! Bizleri her makamda ubûdiyetle kâim olan, ulûhiyetine karşı hep tazarru
            içinde duran, rubûbiyetinin âsârı ile meşgul, Sana kullukta hiç kimsenin kınamasından
            çekinmeyen ve kulluk borcunu ifa hususunda yüreği tir tir titreyen kulların eyle. Razı
            olduklarından bizi de razı eyle Allahım! Hakkımızdaki hükmünde de lütuflarınla
            yardımcımız ol. Hem külliyyen hem de cüz cüz, latife latife bizi muhabbetinde fâni kıl.
            Allahım! Senden isteklerimizi Senin rızana matuf kıl ve onları bize lutfet. Bizi Senden
            başka şeylerin derdine düşürme. Arkamızdan ya da önümüzden gelebilecek şerleri de
            izale buyur.
            Ey sadece Kendisi kalblere ve vicdanlara nüfuz eden Allahım! Bütün bu gizli ve
            korunmuş sırlar hürmetine Senden dileniyoruz. Efendiler Efendisi, Muradlar Muradı,
            Habîb-i Mükerrem, Nebiy-yi Muazzam, Nebiy-yi Ümmî, Resûl-i Arabî Hazreti
            Muhammed (aleyhi efdalüssalavât ve ekmelüttahiyyât) Efendimiz’e, âl ve ashâbına salât ve
            selâm eyle.
            Allahım! Senden harflerin ilki olan “elif”, harflerin başlangıcı olan “nokta”, behânın
            “bâ”sı, te’lîf’in “tâ”sı, celâle’nin “cim”i, hayat’ın “hâ”sı, havf’ın “hâ”sı, delâlet’in
            “dal”ı, zikr’in “zâl”i, rubûbiyet’in “râ”sı, zülfa’nın “zây”ı, senâ’nın “sîn”i, şükr’ün
            “şîn”i, safâ’nın “sad”ı, zamir’in “dâd”ı, tâat’ın “tâ”sı, zulmet’in “zâ”sı, inayet’in
            “ayn”ı, ğanâ’nın “ğayn”ı, vefa’nın “fâ”sı, kudret’in “gâf”ı, kifaye’nin “kâf”ı, lütf’un
            “lâm”ı, emr’in “mîm”i, nehy’in “nûn”u, ulûhiyet’in “hâ”sı, velâ’nın “vav”ı, yakîn’in
            “yâ”sı, lâilahe illallahu vahdehû lâ şerîke leke ve enne Muhammeden abdüke ve
            Resûlüke kelime-i kudsiyesinin “lâmelifi” hakkı için huzurunda yalvarıyorum. Senin
            medh u senan bütün varlık içinde sürekli dalgalanmaktadır. Sonsuz cömertliğiyle rahmet
            elini her zaman açık tutan Sensin. Hükmüne karşı gelebilecek, saltanat, mülk ve emrine
            itiraz edebilecek ne bir merci ne de bir makam vardır. Meşîetinle bütün yaratılmışların
            mâliki Sensin. Onlar ise sadece Senin kendilerine takdir ettiğine mâlik olabilirler.
            Allahım! Şanı yüce Nebîn Hazreti Muhammed (sallallahu aleyhi ve sellem) hakkı için Sana
            teveccüh ediyor ve Senden dileniyorum. Yine birbirinden güzel esmâ-i hüsnan,
            kendisiyle huzurunda dua ettiğim ism-i a’zamın hürmetine istiyorum: Nebiy-yi Ümmî
            Efendimiz Hazreti Muhammed’e, tertemiz, dupduru aile fertlerine, kerem ve iyilik
            âbidesi olan ashâbına, bütün enbiya ve mürselîne, evliya ve salihîne salât ve selâm
            eyle. Selâm bütün elçilere; hamd Âlemlerin Rabbi Allah’a.</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            “Rahman ve Rahîm Allah’ın adıyla. Bütün hamdler, övgüler Âlemlerin Rabbi
            Allah’adır. Rahman ve Rahîm O’dur. Din gününün, hesap gününün tek hâkimidir.
            (Haydi, öyleyse deyiniz): ‘Yalnız Sana ibadet eder, yalnız Senden medet umarız.’ Bizi
            doğru yola, nimet ve lütfuna mazhar ettiklerinin yoluna ilet. Gazaba uğrayanların ve
            sapkınlarınkine değil.” “Elif, Lâm, Mîm. İşte Kitap! Şüphe yoktur O’nda. Rehberdir
            müttakîlere! O müttakiler ki gayb âlemine inanırlar. Namazlarını tam dikkatle îfâ
            ederler. Kendilerine ihsan ettiğimiz nimetlerden infakta bulunurlar. Hem Sana
            indirilen kitabı, hem de Senden önce indirilen kitapları tasdîk ederler. Ahirete de
            kesin olarak inanırlar. İşte bunlardır Rabbileri tarafından doğru yola ulaştırılanlar.
            Ve işte bunlardır felah bulanlar.” “Hepinizin ilahı tek ilahtır. O’ndan başka ilah
            yoktur. Rahman ve Rahîm O’dur.” “Allah o ilahtır ki Kendisinden başka ilah yoktur.
            Hayy’dır, Kayyûm’dur. Kendisini ne bir uyuklama, ne de uyku tutar. Göklerde ve
            yerde ne varsa O’nundur. İzni olmadan huzurunda şefaat etmek kimin haddine?
            Yarattığı mahlûkların önünde, ardında ne var, hepsini bilir. Mahlûklar ise O’nun
            dilediğinden başka, ilminden hiçbir şey kavrayamazlar. O’nun kürsüsü gökleri ve
            yeri kaplamıştır. Gökleri ve yeri koruyup gözetmek O’na ağır gelmez; O öyle ulu,
            öyle büyüktür.” “Göklerde ve yerde olan her şey Allah’ındır. Ey insanlar! Siz
            içinizdeki şeyleri açığa vursanız da, gizleseniz de, Allah sizi onlardan dolayı hesaba
            çeker. Sonra dilediğini affeder, dilediğini azaba uğratır. Doğrusu Allah her şeye
            Kadîr’dir. Peygamber, Rabbi tarafından kendisine ne indirildi ise ona iman etti,
            müminler de! Onlardan her biri Allah’a, meleklerine, kitaplarına ve peygamberlerine
            iman etti. “O’nun resûllerinden hiçbirini diğerinden ayırt etmeyiz.” dediler ve
            eklediler: ‘İşittik ve itaat ettik ya Rabbenâ, affını dileriz, dönüşümüz Sanadır.’ Allah
            hiçbir kimseyi güç yetiremeyeceği bir şekilde yükümlü tutmaz. Herkesin kazandığı
            iyilik kendi lehine, işlediği fenalık da kendi aleyhinedir. Ya Rabbenâ! Eğer unuttuk
            veya kasıtsız olarak yanlış yaptıysak bundan dolayı bizi sorumlu tutma! Ya Rabbenâ!
            Bizden öncekilere yüklediğin gibi ağır yük yükleme! Ya Rabbenâ! Takat
            getiremeyeceğimiz şeylerle bizi yükümlü tutma! Affet bizi, lütfen bağışla
            kusurlarımızı, merhamet buyur bize! Sensin Mevlâmız, yardımcımız! Kâfir
            topluluklara karşı Sen yardım eyle bize!”
            Ey Kendisinden başka hiçbir ilah bulunmayan, Allah ismi Kendisine has bir ism-i zât
            ve alem olan! Küllî ve umumî rahmet sahibi Rahmân.. donanım, konum ve liyakate göre
            bol bol merhamet eden Rahîm.. her şey ve herkesin üzerinde tasarruf sahibi Melik..
            Zâtında mukaddes ve münezzeh, fiillerinde mutahhir ve munazzif Kuddûs.. ayıplardan
            sâlim ve herkes için selâmet kaynağı Selâm.. Kendi rubûbiyetinin şahidi ve herkese
            güven vaadeden Mü’min.. herkesi ve her şeyi her an görüp gözeten Müheymin.. eşi,
            benzeri olmayan yegâne gâlip ve Azîz.. elin ulaşmadığı, gücün yetmediği hâkim-i
            mutlak bir Cebbâr.. ululuk, Zâtının lazımı bir ulu Mütekebbir.. zâhir-bâtın her şeyi
            yaratan Hâlık.. örneği kendine ait, her şeyi kusursuz var ve inşâ eden Bâri’.. şekil ve
            sûret veren Musavvir.. her türlü günah ve hataları yarlığayan Ğaffâr.. her şeyi Kendi
            iradesine râm eden Kahhâr.. karşılıksız bol bol hibede bulunan Vehhâb.. her ihtiyaç
            sahibini ihtiyacına göre rızıklandıran Rezzâk.. hayır kapılarını açan ve gâileleri savan
            Fettâh.. olmuş-olacak, cüz’î-küllî her şeyi bilen Alîm.. can alan, ruhları sıkan ve erzâkı
            kı s a n Kâbıd(z).. genişletilecekleri genişleten, ruhlara inşirah veren, her şeyi
            bereketlendiren Bâsıt.. dünyada, ukbada istediğini alçaltan Hâfıd(z).. burada ve ötede
            dilediğini yükselten Râfi’.. dilediğini azîz kılan ve şereflendiren Muizz.. istediğini zelîl
            ve rüsvay hâle getiren Müzill.. gizli-açık her şeyi duyan ve itibara alan Semî’.. her şeyi
            Zâtına mahsus basarla gören Basîr.. dilediği gibi hüküm veren biricik hüküm sahibi
            Hakem.. her icraatında adl ü istikameti takip eden Adl.. en ince noktalara kadar
            ihtiyaçları gören, gözeten Latîf.. herkesten ve her şeyden haberdar Habîr.. suçluyu
            hemen cezalandırmayıp düşünme mühleti veren Halîm.. en büyük ve ulu, Azîm..
            dilediği günahları bağışlayan Ğafûr.. şükredeni mukabelesiz bırakmayan ihsan sahibi
            Şekûr.. kadri yüce, şanı yüksek, müteâl Aliyy.. idrakin ihata edemeyeceği, ululardan ulu
            Kebîr.. arz u sema ve içindekileri koruyup muhafaza eden Hafîz.. gıda veren, bakıp
            koruyan Mukît.. her şeye yeten ve herkesin hesabını görecek olan Hasîb.. nefislerde
            ürperti ve haşyet hâsıl eden Celîl.. iyilik ve ihsanı bol keremkânî Kerîm.. zâhir-bâtın
            her şeyi görüp kontrol eden Rakîb.. dualara icabet eden ve isteklere mukabelede
            bulunan Mücîb.. ilm ü rahmetiyle her şeyi kuşatan ve her şeyiyle nâmütenâhî olan
            Vâsi’.. her şeyi yerli yerinde vaz’eden Hakîm.. bazı kullarını muhabbete mazhar kılan
            Vedûd.. zâtî şan ve şeref sahibi Mecîd.. ölümden sonra dirilten ve diriliş erleri
            gönderen Bâis.. her şeyi ra’ye’l-ayn bilen Şehîd.. varlığı kendinden ve değişmeyen bir
            zât olan Hakk.. güvenilip dayanılan ve Kendisine itimat edilen Vekîl.. dilediğini
            dilediği gibi icrâ eden kuvvet sahibi Kaviyy.. kudret-i kâhire sahibi Metîn.. dost ve
            yardımcı Veliyy.. herkesin hamd ü senasının biricik mercii Hamîd.. her işi ve davranışı
            sayıp dökecek olan Muhsî.. her şeyi ilk yaratan Mübdi’.. hayattan sonra ölümü,
            ölümden sonra da hayatı geri veren Muîd.. maddî-manevî hayat veren Muhyî.. verdiği
            hayatı alıp öldüren Mümît.. hayatı Kendinden, ebedî Hayy.. Kendi Kendine kâim,
            Kayyûm.. aczi söz konusu olmayan kâdir u kâhir Vâcid.. mutlak fazl ve şeref sahibi
            Mâcid.. nazîri, veziri, dengi, benzeri olmayan bir yektâ Vâhid.. ikincisi olmayan tek,
            Ehad.. herkesin muhtaç olduğu müstağnî Samed.. her şeye gücü yeten Kâdir.. mutlak
            iktidar sahibi Muktedir.. öne alan, öne çıkaran Mukaddim.. geriye bırakan Muahhir..
            varlığının başlangıcı olmayan ezelî, Evvel.. varlığının sonu olmayan ebedî, Âhir.. âyât
            ve âsârıyla apaçık Zâhir.. Zât’ı, hakikatiyle ihata edilmeyen Bâtın.. kâinatları idare
            eden, her şeyi gözeten Vâlî.. her türlü noksanlıktan müberrâ bir ulu, Müteâl.. durumuna
            göre herkese iyilikte bulunan Berr.. tevbeye sevk eden ve tevbeleri kabul buyuran
            Tevvâb.. suçluları tecziye eden Müntakim.. günahları silip süpüren, seyyiâtı hasenâta
            çeviren Afüvv.. fenalıklara karşı kullarına müşfik olan Raûf.. mülkün tek sahibi olan
            Mâlikü’l-mülk.. sonsuz celâlle ikram ve cemâli cem’ eden Zü’l-celâli ve’l-ikram.. her
            hükmünde âdil olan Muksit.. zâtında her türlü kemâlâtı cem’ eden ve herkesi toplayıp
            bir araya getiren Câmi’.. kimseye muhtaç olmayan Ğaniyy.. zenginlik bahşeden ve
            gönülleri zengin kılan Muğnî.. istemediği şeyleri vermeyen Mâni’.. sebebiyet verenlere
            göre zararları yaratan D(z)ârr.. faydalı şeyler veren Nâfi’.. her şeyin biricik ışık
            kaynağı Nur.. hidayete erdiren ve gönülleri hidayete açan Hâdî.. eşi-benzeri olmayan
            şeyler yaratan Bedî’.. Kendisi için fenâ söz konusu olmayan Bâkî.. dilediğine dilediğini
            temlik eden gerçek sahip, Vâris.. doğru noktaya ulaştıran Reşîd.. yakışıksız şeylere
            hüsn-ü muamelede bulunan Sabûr! Bütün bu birbirinden güzel isimlerin sahibi Allah
            O’dur ki, Yüce Zâtı bir benzeri bulunmaktan mukaddes ve müberrâdır. Ulvî sıfatları da,
            başkalarının sıfatlarına benzemekten münezzeh ve muallâdır. Apaçık âyetleri O’nun
            rubûbiyetine şehadet, İlahî sanatla yarattığı masnûâtı da vahdaniyetine delalet eder. O
            nazîri, veziri, dengi, benzeri olmayan bir yektâ Vâhid’dir. Bu birlik ve vahdet azlık
            manasına bir vahdet de değildir.
            O öyle bir mevcuttur ki, vücudu Kendindendir; herhangi bir illetle vücut bulmuş
            değildir. O, iyilik ile ma’ruf, ihsan ile mevsûftur. O öyle bir ma’ruftur ki, bilinmesinde
            bir son yoktur. Öyle bir mevsûftur ki, vasıflarında bir nihayet bulunmaz. İbtidası
            olmayan bir Evvel ü Kadîm, intihası bulunmayan bir Âhir u Kerîm ü Mukîm’dir. O
            evladı olmaktan münezzeh olduğu gibi, bu tür bâtıl isnatların hepsinden de nihayetsiz
            derecede uzaktır. Vakitlerin gelip geçmesi katiyen O Ebed Sultanı’na fânilik
            dokunduramaz. Gelip geçen seneler O’na hiçbir zarar ve zaaf eriştiremez. Bütün
            mahlûkat azametinin kahrı altında, emri de “kün” emr-i İlahîsinin iki harfi olan kâf ile
            nûn arasındadır. İhlâslı kullar O’nun zikriyle ünsiyet eder ve üns’e ererler. Gözler
            rü’yet-i cemâliyle aydınlanıp sürur bulurlar. O’nu tesbih edenler, tevhidiyle ferah ve
            huzura ererler. Ehl-i taati sırat-ı müstakîme erdiren, muhabbet ehline Cennetini
            bahşeden O’dur. O’dur ki, ezelî ilmiyle bütün yarattıklarının sayısını tastamam bilir ve
            gecenin zifiri karanlığında simsiyah karıncanın küçücük ayaklarının kıpırdanışlarını
            görür. Uçan kuşlar yuvalarında, vahşî hayvanlar ıssız yerlerde hep O’nu tesbîh ü temcîd
            eder, yüceliğini haykırırlar. O, kullarının gizli-açık bütün amellerini görür ve bilir. O,
            te’yîd ve nusretiyle inananlara kefildir. Ürperen kalbler O’nun zikriyle ve zararları
            bertaraf etmesiyle itmi’nan bulur. “O’nun (varlığının ve kudretinin) delillerinden biri
            de göğün ve yerin, Kendisinin buyruğu ile kâim olmaları, belirlenen yerde
            sapasağlam bulunmalarıdır.” “O, ilmiyle her şeyi kuşatmıştır.” Günaha düşen
            kullarını hilm ü keremiyle mağfiret buyuran da yine O’dur. “Onun benzeri hiçbir şey
            yoktur. O, her şeyi hakkıyla işitir ve bilir.”
            Allahım! Ne ile ve nasıl dilersen, bizi öyle her türlü kötülükten koru. Sen mutlaka
            dilediklerini yapmaya muktedirsin. Ey en güzel Mevlâ/yüce dost ve en güzel yardımcı!
            Ey Rabbimiz! Bizi mağfiret buyur; şüphesiz dönüşümüz ancak Sanadır. Seyyiâttan uzak
            durmak ve salihâtı yerine getirmek için bizde bir güç ve kuvvet yoktur. Bütün güç ve
            kudret yalnız ululuk ve azamet tahtının yegâne Sultanı Allah’a aittir.
            Sübhansın Allahım! Her türlü eksiklikten berîsin. Senin Kendini sena ettiğin gibi biz
            Seni sena edemeyiz. Sen Yüce Zâtını nasıl sena etmişsen öylesin. Şanın başları
            döndürecek kadar uludur. Yakınlığına erenler de sadece izzet bulurlar.
            Allah, kudretiyle dilediğini yapar ve izzetiyle istediği gibi hükmeder.
            Ey hayatı Kendinden, ebedî hayy olan Hayy! Ey Kendi Kendine kâim olan Kayyûm!
            Ey gökleri ve yeri akıllara hayret salacak güzellikte yaratan! Ey mülkün yegâne Sahibi!
            Ey sonsuz celâlle ikram ve cemâli cem’ eden Zü’l-celâli ve’l-ikram! Senden başka bir
            ilah yoktur; biz de Senin yardımını dileniyoruz. Ey rahmet ve yardımını dilenenlerin
            imdadına koşan Rabbimiz; yegâne ilah Sensin; Senden başka bir ma’bud yoktur. Ey
            Merhametliler Merhametlisi! Şanı yüce Nebîn hürmetine bize de tevfîkini bahşeyle, bizi
            de muvaffak kıl. Ey merhameti bütün merhametlerin ötesinde olan Rabbimiz! Her
            hâlimizi ıslah buyur. “Ey ehl-i beyt! Allah’ın rahmeti ve bereketi sizin üzerinize olsun.
            O gerçekten her türlü hamde layıktır, hayır ve ihsanı boldur.” “Allah sizden her türlü
            kiri giderip sizi tertemiz yapmak istiyor.”
            “Muhakkak ki, Allah ve melekleri Hazreti Peygamber’e hep salât ederler. Ey iman
            edenler! Siz de O’na salât edin ve tam bir içtenlikle selâm verin!” Allahım! Seyyidina
            Hazreti İbrahim ve ailesine salât ettiğin gibi, Efendimiz Hazreti Muhammed (aleyhisssalâtü
            vesselâm) ve ehl-i beytine de yarattıkların sayısınca, Zâtının hoşnutluğunca, Arşının
            ağırlığı ve kelimelerinin mürekkepleri kadar, zikredenler zikrettiği, gafil olanlar da
            gafletlerinde kaldıkları sürece salât et. Yine Seyyidina Hazreti İbrahim ve ailesine
            bereket ihsan ettiğin gibi, Efendimiz Hazreti Muhammed (sallallahu aleyhi ve sellem) ve ehl-i
            beytine de aynı şekilde bereket ihsan et. Muhakkak ki Sen, her bakımdan hamde layık ve
            şanı yüce olan Hamîd ü Mecîd’sin.
            Allahım! Eşref-i mahlûkat olan Efendimiz Hazreti Muhammed’e, ehl-i beytine ve
            ashâbına, Senin malûmâtın adedince ve kelimelerinin mürekkepleri kadar, zikredenler
            zikrettikleri, gaflette olanlar da o hallerinde kaldıkları sürece salât eyle.
            Allahım! Kulun, Nebîn ve Resûlün Nebiy-yi Ümmî Efendimiz Hazreti Muhammed’e
            ve âl ü ashâbına, gökler, yerler ve ikisi arasındakiler sayısınca salât eyle ve o salavât
            hürmetine, ey Âlemlerin Rabbi, bizim işlerimizde ve bütün Müslümanların işlerinde
            lütuflarını sağanak sağanak başımızdan aşağıya yağdır.
            Allahım! Efendimiz Hazreti Muhammed’e, âl ve ashâbına, kainatta olanlar, olacaklar
            ve ilm-i İlahîde mevcut bulunanlar sayısınca salât ve selâm et.
            Allahım! Ruhlar arasında Efendimiz Hazreti Muhammed’in (aleyhissalâtü vesselâm) pak
            ruhuna, cesetler içerisinde O’nun mübarek cesedine, kabirler içinde O’nun Cennet
            bahçelerinden daha pak olan Ravza-i Tâhire’sine ve isimler içerisinde O’nun nâm-ı
            celîline salât eyle.
            Allahım! Daha dünyayı şereflendirmeden alâmetleri zuhur eden, şefaat ve kerâmet,
            nübüvvet ve risalet sahibi Efendimiz Hazreti Muhammed’e salât ve selâm eyle.
            Allahım! Güneş ve Ay’dan daha parlak olan Efendimiz Hazreti Muhammed’e Hazreti
            Ebû Bekir, Hazreti Ömer, Hazreti Osman ve Haydar-ı Kerrâr olan Hazreti Alî’nin
            (radıyallahu anhum ecmaîn) hasenâtı adedince, yeryüzünün bitkileri, ağaçların yaprakları
            sayısınca salât ve selâm eyle.
            Allahım! O dırahşan çehreli Nebiy-yi Melîh, O en yüksek makam ve en fasîh lisanın
            sahibi Efendimiz Hazreti Muhammed’e salât ve selâm eyle.
            Allahım! Hikmet, güzel nasihat, re’fet ve rahmetle gelen Efendimiz Hazreti
            Muhammed’e, aile fertlerine ve ashâbına, zâkirler zikrettikleri, gafiller gaflette
            bulundukları zaman dilimleri kadar, en faziletli salât ü selâmlarla, malûmâtın adedince,
            kelimelerinin mürekkepleri miktarınca salât ve selâm eyle.
            Allahım! Kendisiyle insanları dağınıklıktan kurtardığın kulun, kalblerin zulmetini
            aydınlığa çevirdiğin nebîn ve Seni seven ve yüce nezdinde sevilen her kuluna üstün
            kıldığın Habîbin Efendimiz Hazreti Muhammed’e salât ve selâm eyle.
            Allahım! İnsanlığa apaçık bir hak yol getiren ve âlemlere rahmet olarak gönderilen,
            bütün insanlar Âlemlerin Rabbi’nin huzurunda durduğu gün günahkâr kullara şefaat
            edecek olan Efendimiz Hazreti Muhammed’e salât ve selâm eyle.
            Allahım! Efendimiz Hazreti Muhammed’e, nübüvvetinin şeref ve büyüklüğü ve
            kadrinin yüceliği ölçüsünde salât ve selâm eyle. O Şanlı Nebî’ye, O emîn ve itaat
            edilen Resûl-i Kerîm’e tariflere gelmez kadr u kıymetinin büyüklüğü kadar salât ü
            selâm eyle.
            Allahım! Habîbin Efendimiz Hazreti Muhammed’e (aleyhissalâtü vesselâm), ceddi İbrahim
            Halîlullah’a, kardeşi Mûsa Kelîmullah’a, emin elçi İsa Ruhullah’a, kulun ve nebîn
            Hazreti Süleyman’a, babası Dâvud Nebî’ye, bütün enbiya ve mürselîne (alâ nebiyyina ve
            aleyhimüsselâm), yer ve gök ehlinden ne kadar ehl-i tâat varsa hepsine, zâkirler Seni
            zikrettiği, gâfiller de zikrinden gaflette oldukları sürece salât ve selâm eyle.
            Allahım! İnayet kaynağı, kıyamet gününün ziyneti, hidayet hazinesi, iman elbisesinin
            süsü, memleket-i Rabbaniyenin müzeyyen yıldızı ve mahrem-i esrârı, şeriat güneşi, en
            açık delillerin fasîh lisanı, ümmetin şefaatçisi, huzurun hürmete layık imam ve rehberi,
            rahmet peygamberi, dünya-âhiret saadetimizin biricik menbaı Efendimiz Hazreti
            Muhammed’e, Âdem, Nuh, İbrahim Halîlullah peygamberlere, kardeşi Mûsa
            Kelîmullah’a, emin elçi İsa Ruhullah’a, Hazreti Dâvud, Hazreti Süleyman, Hazreti
            Zekeriya ve Hazreti Şuayb’a, bütün nebî ve elçilere (aleyhimüsselâm), onlara ittiba
            edenlere, zâkirler zikrettiği, gaflet içindekiler de öyle kaldığı sürece salât ve selâm
            eyle.
            Ey yarattıklarına fazl u keremi devamlı olan, atıyyelerini bahşetmek üzere inayet elleri
            hep açık bulunan, başları döndürüp akılları hayrette bırakacak kadar güzel lütuf ve
            mevhibeler bahşeden, isyankâr kullarının günah ve hatalarını bağışlayan Yüceler
            Yücesi Allahım! Kur’ân buudlu, ulûhiyet eksenli ahlâkıyla bütün yaratılmışların en
            üstünü olan Efendimiz Hazreti Muhammed’e ve iyilerden iyi, paklardan pak âl ü
            ashâbına salât ve selâm eyle. O salavât hakkı için de, ne olur ey Rabbimiz, ellerimizi
            açıp huzurunda kemerbeste-i ubûdiyet içinde iki büklüm olduğumuz şu anda bizi
            bağışlayıp bütün günahlarımızdan arındır. Bu duamızı, “Hak Lâilâheillallah,
            Muhammed Resûlullah, İbrahim Halîlullah” hakikati hürmetine kabul buyur ve bizi
            yarlığa.
            Allahım! Şimdi eğer müsaade edersen Senin biricik kulun ve şanı yüce Resûlün, bizim
            de Efendimiz Hazreti Muhammed’e (aleyhissalâtü vesselâm) seslenmek istiyorum.
            Ey benim Efendim, ey Allah’ın Resûlü, ey senedim, dayanağım, ey sığınağım ve ey
            biricik kaynağım; Sen bana yetersin.
            Hak Lâilâheillallah, Muhammed Resûlullah, İbrahim Halîlullah.
            Ey vaktin sahibi, ey zamanın yardımcısı, ey bütün peygamberlerin hulâsa ve usâresi,
            ey mevcûdâtın özü ve cevheri!
            Hak Lâilâheillallah, Muhammed Resûlullah, İbrahim Halîlullah.
            Ey şanı yüce Nebî, ey muhtaçların biricik sığınağı; Sen bütün varlığın gözbebeği, her
            şeyin özü, hulâsası ve usâresisin.
            Hak Lâilâheillallah, Muhammed Resûlullah, İbrahim Halîlullah.
            Medh-i Resûl benim biricik itimat kaynağım ve dayanağımdır. Bunu hep böyle bildim
            ve ümit ederim, ihtiyacımın en çok olduğu âhiret yolunda, tekfîn esnasında O bana kâfi
            gelir.
            Hak Lâilâheillallah, Muhammed Resûlullah, İbrahim Halîlullah.
            Müjdelerle gelen O şanı yüce Resûl, beraberinde fazl u keremini de getirmiştir ki,
            telkîn esnasında yanımda ve yardımcım olur.
            Hak Lâilâheillallah, Muhammed Resûlullah, İbrahim Halîlullah.
            O Nebîler Serveri’ne önce milyon, sonra da yüz ile seksen binin, onunla da doksanın
            çarpımından çıkan sonuç kadar büyük rakamlar sayısınca salât ve selâm olsun.20
            Salât eyle Allahım, O Nur-u Mübîn’e, O Seyyidü’l-Mürselîn Mustafa’ya, Ahmed’e.
            Ve âline, bütün ashâbına. O ve onlar hürmetine de bütün Müslümanlara, müminlere. Bin
            salât ve bin selâm O Sırr-ı Azîm’e, O Seyyidü’l-Âlemîn Mustafa’ya, Ahmed’e. Ve
            âline, bütün ashâbına. Ey şefkati bol Hannân, ey ihsanları çok Mennân, son nefesimizde
            Senden en büyük arzumuz iman. Kıyamet gününe kadar, zaman uzayıp gittikçe, insanlığın
            ufkunda bir dolunay gibi doğan O İnsanlığın İftihar Tablosu’na eyle salât ve selâm.
            Allah’ın salât ve selâmı, iki mübarek kürek kemiği arasında nübüvvet mührüyle gelen,
            sıcağın şiddetinden gölgelemek üzere kendisini takip eden bir bulut gibi risaletine
            emare nice alametler bulunan O Kutlu Nebî’ye olsun.
            Ey O Kutlu Nebî! Ey Allah’ın (celle celâluhû) sırrından bir sır olan Mustafa (aleyhi elfü elfi
            salâtin ve selâm)! Allah hakkı için bize de bir ihsanda bulun. Ey Allah’ın feyzinden bir feyz
            olan Mustafa (sallallahu aleyhi ve sellem)! Ne olur, Allah için bir lütufta bulun! Ey Allah’ın
            nurundan bir nur olan Mustafa (aleyhi ekmelussalavât ve etemmütteslîmât)! Senin de bizim de
            Rabbimiz olan Yüceler Yücesi Allah hatırına lütfen bize de bir teveccühte bulun! Ey
            âlemlere rahmet olarak gönderilen ve ümmetine şefkatle tecelli eden, en güzel isimlerin
            en zirvedeki meclası! Bize de şefkatinle tecelli buyur. Ey Allah’ın şanını yücelttiği
            Fahr-i Kainat! Hâlimizi salâha tebdîl eyle.
            Ey Allah’ın Resûlü! Yardım ve medet et bize. Ey Allah’ın Habîbi! İtimat kaynağımız
            Sensin. Ey Allah’ın Nebîsi! Yüceler Yücesi Rabbimizin huzurunda bize şefaatçi ol.
            Kasem olsun ki, Senin şefaatin o yüce huzurda asla reddolunmaz.
            Ya Rab! Senden başka Ma’bûd-u Mutlak, Maksûd-u bi’l-istihkak, Mahmûd-u ale’lıtlak
            yoktur. “Lâ ilahe illallah Muhammedün Resûlullah/Allah’tan başka bir ilah yoktur
            ve Muhammed (aleyhissalâtü vesselâm) O’nun elçisidir.” hakikatini tastamam, hakkıyla
            anlamayı ve ikrar etmeyi bizim için kolaylaştır. Bütün enbiya ve mürselînin nuru ve
            şerefi en yüce olan Peygamber Efendimiz’e celâline yakışır salât ve selâmda bulun.
            Ezelden ebede her türlü hamd ve sena, şükür ve minnet, sadece Sana mahsustur
            Allahım!
        </turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Allahım! Seyyidimiz, Efendimiz Hazreti Muhammed’e ve aile fertlerine Senin
            rahmetinin eserleri sayısınca salât ve selâm eyle.
            Allahım! Seyyidimiz, Efendimiz Hazreti Muhammed’e ve aile fertlerine Senin
            yarattıkların sayısınca salât ve selâm eyle.
            Allahım! Seyyidimiz, Efendimiz Hazreti Muhammed’e ve aile fertlerine Senin ilmin
            sayısınca salât ve selâm eyle.
            Allahım! Seyyidimiz, Efendimiz Hazreti Muhammed’e ve aile fertlerine Senin
            kelimelerin sayısınca salât ve selâm eyle.
            Allahım! Seyyidimiz, Efendimiz Hazreti Muhammed’e ve aile fertlerine Senin
            kereminin semereleri sayısınca salât ve selâm eyle.
            Allahım! Seyyidimiz, Efendimiz Hazreti Muhammed’e ve aile fertlerine Senin Yüce
            Kelâmının harfleri sayısınca salât ve selâm eyle.
            Allahım! Seyyidimiz, Efendimiz Hazreti Muhammed’e ve aile fertlerine Senin zikrin
            sayısınca salât ve selâm eyle.
            Allahım! Seyyidimiz, Efendimiz Hazreti Muhammed’e ve aile fertlerine toprakla
            tanışmış ve tanışacak olan bütün yağmur damlaları sayısınca salât ve selâm eyle.
            Allahım! Seyyidimiz, Efendimiz Hazreti Muhammed’e ve aile fertlerine, bütün
            ağaçların yaprakları sayısınca salât ve selâm eyle.
            Allahım! Seyyidimiz, Efendimiz Hazreti Muhammed’e ve aile fertlerine çöllerdeki
            kum taneleri sayısınca salât ve selâm eyle.
            Allahım! Seyyidimiz, Efendimiz Hazreti Muhammed’e ve aile fertlerine tohumlar ve
            onlardan meydana gelen ürünler sayısınca salât ve selâm eyle.
            Allahım! Seyyidimiz, Efendimiz Hazreti Muhammed’e ve aile fertlerine geceler ve
            gündüzler sayısınca salât ve selâm eyle.
            Allahım! Seyyidimiz, Efendimiz Hazreti Muhammed’e ve aile fertlerine Senin
            denizlerdeki mahlûkatın sayısınca salât ve selâm eyle.
            Allahım! Seyyidimiz, Efendimiz Hazreti Muhammed’e ve aile fertlerine gecenin
            örtüsüyle bürüdüğü, gündüzün de ışıklarıyla üzerine doğduğu her şey sayısınca salât ve
            selâm eyle.
            Allahım! Seyyidimiz, Efendimiz Hazreti Muhammed’e ve aile fertlerine, O Nebîler
            Serveri’ne salât ve selâm getirenler sayısınca salât ve selâm eyle.
            Allahım! Seyyidimiz, Efendimiz Hazreti Muhammed’e ve aile fertlerine, gaflet ederek
            O, İnsanlığın İftihar Tablosu’na salât ve selâm getirmeyenler sayısınca salât ve selâm
            eyle.
            Allahım! Seyyidimiz, Efendimiz Hazreti Muhammed’e ve aile fertlerine geçmişgelecek
            bütün canlıların alıp verdikleri/verecekleri nefesler sayısınca salât ve selâm
            eyle.
            Allahım! Seyyidimiz, Efendimiz Hazreti Muhammed’e ve aile fertlerine semavattaki
            yıldızlar sayısınca salât ve selâm eyle.
            Allahım! Seyyidimiz, Efendimiz Hazreti Muhammed’e ve aile fertlerine dünyada ve
            âhirette bulunan her bir şey sayısınca salât ve selâm eyle ve bunu bizim Hazreti
            Muhammed (aleyhi efdalüssalavât ve ekmelüttahiyyât) Efendimiz’e ta’zimimizin bir nişanesi say.
            Yüce Rabbimiz Allah’ın, meleklerinin, nebîlerinin, resûllerinin ve bütün mahlûkatın
            salât ve selâmları, müttakilerin imamı, gökçek yüz ve parlak nâsiyelerin eşsiz rehberi,
            kıyamet günü abdest uzuvları nurlu olanların önderi, günahkârların şefaatçisi,
            Seyyidimiz, Efendimiz Hazreti Muhammed’e (aleyhissalâtü vesselâm), âl ve ashâbına,
            ezvâcına, zürriyetine, ehl-i beytine, Müslümanların geçmişte yaşamış imamlarına,
            meşayihine, şehitlerine, salih kullarına ve gök ve yer ehlinden bütün ehl-i taat üzerine
            olsun. Ve onlara tebean/tâbî olarak bizim ve anne-babamızın üzerine olsun. Sana sonsuz
            hamd ve sena ediyor ve bunları Senin nihayetsiz rahmetinden dileniyoruz, ey
            Merhametliler Merhametlisi ve ey Kerîmler Kerîmi! Rabbimiz! Ne olur, dualarımızı
            kabul buyur ve içimizde bir inkisar meydana getirme.</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Cumartesi Günü: “Ya Rabbî! Sensin İlah, Senden başka yoktur ilah! Sübhansın,
            bütün noksanlardan münezzehsin, Yücesin! Doğrusu kendime zulmettim, yazık ettim.
            Affını bekliyorum Rabbim! (100 defa)”
            Pazar Günü: “Allah’tan başka ilah yoktur. Melik O, Hakk O, her hakkı açık-seçik
            ortaya koyan Mübîn de O’dur. (100 defa)”
            Pazartesi Günü: “Allah’tan başka bir ilah yoktur. O Azîz ve Celîl’dir. Ey Azîz ve ey
            Celîl!.. (100 defa)”
            Salı Günü: “Allahım! Efendimiz Hazreti Muhammed’e ve aile fertlerine çokça salât ü
            selâm eyle. (100 defa)”
            Çarşamba Günü: “Allah’tan başka ilah yoktur; hâlis ve muhlis olarak söylenen ve
            söylenecek olan en yüce hakikat de budur. (100 defa)”
            Perşembe Günü: “Allah’tan başka ilah yoktur. O her şeyin biricik Hâlık’ıdır. O’nun
            gücü her şeye yeter. (100 defa)”
            Cuma Günü: Allah Sübhan’dır. Hamd yalnız Allah’adır. Allah’tan başka bir ilah
            yoktur. Büyük Allah’tır. Gerçek güç ve kuvvet de yalnız Aliyy ü Azîm Allah’a aittir. (100
            defa)</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Allahım! Kendisiyle sırların açılıp nurların saçıldığı, hakâik-ı eşyanın açık-seçik
            zuhur ettiği, Hazreti Adem’e icmalen bildirilen ilimlerin kendisine tafsilen indirildiği
            ve bütün mahlûkatın o ilme ulaşmaktan aciz bırakıldığı, akılların hakikatine ulaşmada
            çaresiz ve zayıf kaldığı, ne geçmişte ne de gelecekte hiçbir kimsenin yetişemediği ve
            yetişemeyeceği O Zâta, Senin şanına yaraşır ve O’nun layık olduğu şekilde salât eyle. O
            Zât ki, melekût âleminin bahçeleri O’nun cemâlinin çiçekleriyle tezyin edilmiş; ceberût
            âleminin havuzları O’nun nurlarının feyziyle doldurulmuştur. “Vasıta olmasaydı, onunla
            gerçekleşen netice de olmazdı.” hakikatiyle ifade edildiği gibi, kâinatta O Zâta bağlı
            olmayan hiçbir kimse ve hiçbir nesne yoktur. Çünkü o her şeyin varlık sebebidir.
            Allahım! O Zât, Seni tanıtan bütün hakikatleri üzerinde toplayan Senin sırrın, kurb-u
            huzurunda gaye ölçüsündeki en büyük vasıtan ve teşrifatçındır.
            Allahım! Beni O’nun mübarek soyundan gelenlerin arasına kat ve O’nun ahlâk-ı
            seniyyesi ile ahlâklandır. O Mübarek Zâtı bana öyle tanıt ki, onunla cehalet
            kanallarından akıp gelen her zarardan emin olabileyim ve fazilet kaynaklarından akan
            ma-i zülâli doyasıya içebileyim. İnayet ve sıyanetinle beni O Zât-ı Ekrem’in yürüdüğü
            yoldan Senin huzuruna eriştir. Bâtılın tepesine öyle bir indir ki beni, onun beynini
            dağıtabileyim; hep hidayet üzere kalıp başkalarını da ona çağırabileyim. Beni ehadiyet
            deryalarına alarak fenâ fillaha ulaştır;21 vahdet denizine salarak bekâ billah ile tanıştır;
            tanıştır ki, yalnız Zât-ı Ehadiyet ve Vâhidiyetle görüp işitebileyim, sadece O’nunla
            bulup hissedebileyim ve böylece her iki makam-ı cem’ edebileyim.
            Allahım! Senin o en büyük perdedârını ruhumun hayatı kıl. O’nun ruhunu hakikatimin
            sırrı eyle ve O’nun hakikatini, ilk hakkın gerçekleşmesi ile benim âlemlerimin
            toplayıcısı, bütün dünyamın kapsayıcısı kıl. Ey Evvel ü Âhir ve ey Zâhir u Bâtın! Kulun
            Hazreti Zekeriya’nın nidasını işitip icabet ettiğin gibi bu kulunun duasını da işit ve
            icabet buyur. Yüce Zâtın hakkı için, havl ve kuvvetinle bana yardım et. Rıza ve
            hoşnutluğuna ulaşma yolunda beni te’yîd buyur. Seninle aramdaki bütün perdeleri kaldır
            ve beni Senden uzaklaştıracak her türlü masiva ile arama engeller koy. “Ya Allah! (3
            defa)” “Kur’ân’ı sana indirip onu okumanı, tebliğ etmeni ve muhtevasına göre hareket
            etmeni farz kılan Allah, elbette seni varılacak yere döndürecektir.” “Yüce Rabbimiz!
            Katından bir rahmet ver ve davamızda doğruluk ve muvaffakiyet ihsan eyle bize!” “İzzet
            ve kudret Rabbi olan senin Rabbin, onların bütün bâtıl iddialarından münezzehtir,
            yücedir. Selam bütün peygamberlere. Bütün hamdler Âlemlerin Rabbi Allah’adır.”</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Pazar Günü Virdi
            Rahman ve Rahîm Allah’ın adıyla
            Varlığı başlatıp var olmaya açan Allah’ın yüce namıyla. Hamd olsun, mevcûdâtı
            varlık sahnesine çıkarıp her birisine hâricî vücut urbası giydiren Allah’a. Allah’tan
            başka bir ilah yoktur. O’nun tevhîdi, bütün keşif ve müşahedelerden mücerred olarak,
            mutlak anlamıyla nezd-i ulûhiyette ne ifade ediyorsa öyledir. Büyük Allah’tır. Her söz,
            emir ve varlık O’nunla başlamış ve yine O’na dönecektir. Allah Sübhan’dır; O’ndan
            başka ne bir meşhûd, ne de bir ma’bûd vardır. Her türlü tarifi ifade eden harfler var
            olmadan önce, O nasıl biricik Vâhid ü Ehad ise, her zaman öyle Vâhid ve Ehad’dir. Her
            bir şeyde, O’nun, varlığı Kendinden yegâne mevcûd olduğuna delalet eden apaçık bir
            âyet vardır. O’nun sırrı, Zâtını idrak ve ihatadan gizlemiş, men etmiştir. “Lâ havle velâ
            kuvvete illâ billâhi’l-Aliyyi’l-Azîm/Gerçek güç ve kuvvet, ululuk ve azamet tahtının
            yegâne sultanı Allah’a aittir.” hakikati gayb ve ihsan hazinelerinden kale gibi sağlam bir
            hazinedir. Ben de her hayrın nüzûlünü o hazineden ister, her şerri onunla defeder ve
            bütün kapalı kapıları o hazinedeki anahtarlarla açarım. Olmuş ve olacak her işte, her
            ikram ve ihsanının inişinde, O’nun her tenezzülünde, her hâl ve makamda ve nüzûl eden
            her havâtırda, her vâridde ve sâdır olan her şeyde ve hem de O’ndan bize nüzûl eden
            teveccühler, bizden de O’na yönelen talep, istek, dua ve niyazlarda biz hep O’na aidiz
            ve yine her zaman O’na döneriz. Her an O’nun Kayyûmiyeti ile var olur ve varlığımızı
            sürdürürüz. Her şeye kendisini tercih ettiğimiz, her talebimizde öncellikle onu
            istediğimiz ve yine her şeyde yegâne emel ve maksûdumuz yalnız O’dur. İlham O’ndan
            gelir. Anlayışı O verir. Varlığı kendinden Hakîkî Mevcûd yalnızca O’dur. Dolayısıyla
            O’nun varlığını inkâr ne mümkün! O, perdeleri kaldırdığında öyle zâhir ve münkeşif
            olur ki, şiddet-i zuhurundan, başka hiçbir varlık görünmez. Kendisini gizlediğinde de
            görünen her şey de mâsivadır. İşte o zaman Kendinden başka her şeyle Kendini
            perdelemiş olur. O, ehadiyet mertebesinde gizlilerden gizli Ma’bûd’dur. Vâhidiyet
            mertebesinde ise ayanlardan ayan bir zâhirdir. Her varlık O’nunla var olur, varlığını
            yalnız O’ndan alır. Hiçbir şeyin zâtî varlığı yoktur; hakikatte her şey ma’dûm ve
            mefkûddur. O, her varoluştan önce ve sonra, Evvel ü Âhir ve Zâhir u Bâtın’dır. En geniş
            ihata O’na aittir. En câmi’ hakikatler de O’ndadır. Kayyûmiyet sırrı, daimî mülk, nâfiz
            hüküm de yine O’na aittir. Her türlü senaya layık şeref ve kerem sahibi yalnız O’dur.
            Esasında O, bütün hamd ü sena mülahazalarının ötesinde, Zât-ı Ehadiyyet-i Sırfesini
            nasıl sena ediyorsa öyledir. Övgüye layık olan da, övülen de sadece O’dur. Zâtı
            itibariyle Ehad ve eşsiz, esmâ ve sıfâtı itibariyle de Vâhid ve benzersizdir. O, küllîcüz’î
            her şeyi bilir. Üst ve altta her şeyi, dahası bütün üst ve alt mülahazalarını ihata
            eder. Bütün yüzler her cihetten O’na yönelir ve O’na râm olur.
            Ey her şeyi ihata edip kuşatan, verdiği atâsını engelleyecek hiçbir kimse ve hiçbir
            merci bulunmayan, nezdindeki hazineler asla tükenmeyen, lütuf ve ihsanları bütün
            varlığı baştan başa saran Yüce Allahım! Bütün hazinelerinin kapılarını ve remizli
            sırlarının hakikatlerini bana da aç. Teveccüh edip yöneldiğim sadece Sen ol.
            Allahım! Gören gözüm ol ve gördüğüm her şeyi Seninle gördür. Bana ait her şeyi,
            bütün vasıflarımı, Senin tecellî nurlarınla gizle ve yok et. Öyle et ki, bende bana râcî
            hiçbir şey kalmasın ve ben her şeyimle sadece Sana yönelmiş olayım. Bana her zaman
            rahmet, inayet, hıfz, riayet, ihtisas ve vilayet nazarıyla bak. Beni hususî seralarına al ve
            yüce dostluğuna mazhar kıl. Kıl ki, hiçbir şey perde olup Seni rü’yetten beni
            alıkoyamasın. Her şeyde nazarından bana lutfettiğin nazarla Sana bakabilmeyi lutfet.
            Beni tecellilerini almaya hazır ve istidatlı kıl.
            Yeryüzünde matmah-ı nazarın kıldığın, fazlını, ihsan ve ikramını onlara verdiğin ve
            onlar üzerinden varlığa yaydığın velî ve insan-ı kâmil kullarından eyle. Ey kullarının
            acz ü fakrı muhakkak, Kendisinin ise istiğnası mutlak olan! Ey her şeyden müstağni ve
            her şey Kendisine muhtaç bulunan! Ey her şeyin dizgini elinde olan ve her şey
            Kendisine rücû eden! Ey künhünü ve mahiyet-i ulûhiyetini Kendinden başka hiç kimse
            bihakkın bilemeyen, Kendi varlığına en büyük delil yine Kendisinden istidlâl edilen,
            vücudu mutlak, varlığı Kendinden olan yegâne varlık! Ey faydaları kullarına dönsün
            diye salih amelleri onlara musahhar kılan! Ey Kendisinden başka hiçbir maksadım
            olmayan ve cömertlik ve hayrından başka hiçbir şey bana kâfi gelmeyen! Ey istenilenin
            çok ötesinde cömert olan! Ey istemeden ihsanda bulunan! Ey bir isteği olanlar varıp
            huzurunda duran! Ey her işinde kâdir ve galip olan! Ey her kuluna ihsanda bulunan ve
            dilediğinde geri alan! Ben bir talebin derdine düştüğümde, her hâl ü kârda kendimi
            Sana kul olarak bulurum. Ey Mevlâm, benim velim ol; ol ki Sen beni benden daha iyi
            gözetirsin.
            Allahım! Sen her türlü yönelişin verasındayken, ben Sana nasıl yönelirim ki! Talep
            uzaklığın ta kendisi ve her talep aynı zamanda bir uzaklık ifadesi iken Seni nasıl talep
            edebilirim ki! Yakın ve hâzır olan bir şey talep edilir mi! Ayrıca kendini ve hedefini
            kaybetmiş, hayret içerisindeki birinin yönelişinden bahsedilebilir mi! Talep sadece
            Sana ulaştırır ve her yöneliş ancak Sana olunca doğru bir anlam kazanır.
            Allahım! Senin zâhirî tecellîlerine asla ulaşılamaz ve idrak edilemez. Senin esrârının
            şifreleri katiyen çözülemez. Çözülüp esrârına vâkıf olunamaz. Mevcut kendisini kimin
            yaratıp icat ettiğini bilebilir, kul da ibadette bulunduğu Zâtın hakikatine ulaşabilir mi!
            Talep, kast, kurb, bu’d… bütün bunlar kula ait sıfatlardır. Öyleyse kul, zâtında müteâl
            ve münezzeh olan hakkında bu sıfatlarla neyi idrak edebilir ki! Mutlak izzet karşısında,
            her mahlûk bu Kenz-i Mahfî’yi idrak hususunda mutlak bir acziyet mahallindedir ve o
            acziyetten kurtulması katiyen mümkün değildir. Sen gizlilerden gizli ve bilinemez bir
            bâtın olduğun halde ben Seni nasıl bilebilirim ki! Öte yandan Sen her şeyde zâhir iken
            Seni bilmemem nasıl mümkün olur ki! Ehadiyet mertebesinde bana ait bir vücut yokken
            Senin birliğini nasıl itiraf etmem ki! Ayrıca tevhid ubûdiyetin sırrı olduğu halde onu hiç
            itiraf etmem mi!
            Sübhansın ya Rab, Senden başka ilah yok. Senin birliğini Senden başka hakkıyla
            takdir edecek de yok. Sen ezel-ebed şeridinde nasılsan öylesin. Gerçekte Senin
            mahiyet-i nefsü’l-emriyene muvafık bir tevhide Senden başka hiçbir kimse güç
            yetiremez. Seni tafsilde hakkıyla bilen olmadığı gibi bi’l-cümle de Senden başka kimse
            bilemez. Sen gizlendiğinde de, ortaya çıktığında da Kendinden gizli kalmazsın. Ortaya
            çıktığında yine başkası için zâhir olmazsın. Sen ne isen O’sun. Senden başka ilah yok.
            Evvel Âhir, Âhir de Evvel iken bu hâl hakikatiyle nasıl çözülebilir ve anlaşılabilir ki!
            Ey işi mübhem, sırrı da gizlilerden gizli kılan, kılıp da hayret yok iken hayrete
            düşüren! Ey Allahım! Senden ehadiyet sırrının inkişafını, ubûdiyetin hakikatini diliyor
            ve rubûbiyetinin şanına yakışır bir kıyam ve duruş istiyorum. Ben hakikatte ma’dûm
            iken sonradan Senin vücut vermenle var oldum. Oysa Sen, Gerçek Mevcûd, Bâkî, Hayy,
            Kayyûm, Kadîm, Ezelî, Âlim ve Ma’lûm’sun.
            Ey Kendisini mahiyet-i nefsü’l-emriyesi ile Kendinden başka hiç kimse bilemeyen ve
            Kendi varlığına en büyük delil yine Kendisinden istidlâl edilen yegâne varlık! Ben
            benden Sana kaçıp bütün varlığımla Senin maiyyetine ermek istiyorum. Ta ki, varlığım
            Seni müşahedeme perde ve hicap olmasın.
            Ey biricik Maksûd ve Ma’bûdum! Seni bulduktan sonra neyi kaybetmiş, Seni bildikten
            sonra neyi bilmemiş olurum ki! Seni müşahede ettikten sonra daha başka neye yönelirim
            ki! Sende fâni, Seninle bâkîyim. Meşhûdum Sensin. Bizzat şehadet ettiğin ve ferman
            buyurduğun gibi Senden başka bir ilah yoktur. “De ki, O, Allah’tır, gerçek ilahtır ve
            birdir. Allah Samed’dir. Ne doğurmuş, ne de doğurulmuştur. Ne de herhangi bir şey
            O’na denk olmuştur.”
            Allahım! Hem icat hem de vücutta ilk olan, kevn ü mekanda şâhit ve meşhût her şeyin
            fatihi, şu meşher-i âlemin ille-i gayesi, zâhir olanın zâhirliğinin, gizli olanın da gizli
            kalışının sebebi, varoluşun gerçek gayesi, varlık âleminde öncelik kabzası, mukaddes
            ve yüce ruh, parlak ve ekmel nur, Ma’bûd’un huzurunda ubûdiyetle kâim, rûhâniyetinden
            ruhuma feyiz akıtılan ve nuraniyetinin şuaları kalbimin kandilini tutuşturan, en büyük ve
            mükerrem Resûl, en yakın ve en mesut velî Hazreti Muhammed’e (sallallahu aleyhi ve sellem)
            ve O’nun esrârının hazineleri, envârının matlaı ve hakikatlerinin mahzeni, mahlûkâtın
            irşat rehberi, kendilerine iktida edenlerin hidayet yıldızları olan âl ve ashâbına kıyamet
            gününe kadar salât ve selâm eyle.
            Pazartesi Günü Virdi
            Rahman ve Rahîm Allah’ın adıyla
            Allahım! Senden nur, hidayet ve iktidâda edep diliyorum. Nefsimin şerrinden ve beni
            Senden alıkoyan her şeyin şerrinden de yine Sana sığınıyorum. Senden başka bir ilah
            yoktur.
            Allahım! Nefsimi şüphelerden, ahlâk-ı seyyieden, nefsânî hazlardan ve gafletten
            arındır ve beni her hâlimde Sana itaat eden bir kul eyle. Ey Alîm, bana ilminden öğret.
            Ey Hakîm, beni hikmetlerinle te’yîd et. Ey Semî’, bana Kendinden duyur. Ey Basîr, bana
            nimetlerini göster. Ey Habîr, bana nezdinden anlayış lutfet. Ey Hayy, beni zikrinle dirilt.
            Ey Mürîd, menn ü kudret ve azametinle irademi kayıtlardan arındır. Arındır ki, Sen hiç
            şüphesiz her şeye gücü yeten bir Kudreti Sonsuz’sun.
            Allahım! Her şeyi tedbîr eden Lâhûtiyetinden, musahhar kılınmış nâsûtiyeti ve netice
            veren fiili diliyor ve tesirli, küllî, mücmeli ve mufassalı takdirde kuşatıcı bir ihata
            istiyorum. Senin idrak edilemeyen fakat aynı zamanda da vazgeçilemeyen Zâtın, maiyyet
            tevehhüm edenlerin şirke düşeceği ehadiyetin ve ezeliyetinde Seninle beraber başka bir
            varlık olduğu zannına kapılanların bühtanda bulunmuş ve ihlas dairesinden ayrılmış
            olacağı ihatan hakkı için istiyorum. Ey kıdemine yakışmayan şeyler Kendisinden tenzîh
            edilen! Ey ihata ve azametiyle her şeye kâdir bulunan! Ey nûrânî olan varlığı zulmetli
            ademden ortaya çıkaran! Ey kalemine ezelî ilminden bahşettikleriyle felekleri tasvir
            eden! Ey hikmet sırlarıyla, hükümlerini değişik şekillerde ortaya koyan! Uzak olanın
            yakın bulunandan istemesi gibi Sana nida ediyorum. Sevenin sevdiğini talep etmesi gibi
            Seni istiyorum. Izdırar içinde kıvranan bir muzdarrın, icabet edeceğine katiyen inandığı
            birisine el açması gibi Sana yalvarıyorum.
            Allahım! Senden gayb perdelerini kaldırmanı ve vehim bağlarını çözmeni diliyorum.
            Allahım! Varlığı kendinden olan hayatınla bizi de, fâni hayatlarımızı bâkîleştirmeye
            muvaffak kıl. Yine bizi malum olan her şeyin esrârını muhît olan bir ilimle bizi serfiraz
            eyle. Nihayetsiz kudretinle Cennet ve Arş hazinelerini bize de aç ve Yüce Zâtını bilip
            tanımaya bizi muvaffak kıl. Sıfât nurlarınla beni erit. Ve lütfunla beni bütün kayıtlardan
            halâs eyle.
            Sübhansın Allahım, bütün eksik sıfatlardan münezzehsin. Sonradan var edilen
            mevcûdâtın özelliklerinden ve noksanlıkla ma’lûl vasıflarından berîsin. Öyle yüce ve
            paksın ki, ne bir kimse zemme kalkışabilir ne de bu hakikati redd ü inkâra bir yol
            bulabilir. Sübhansın; Sana Senin rızan dışındaki yollarla ulaşmak isteyenleri aciz
            bırakırsın. Sübhansın; Seni Senden başka hakkıyla hiçbir kimse bilemez. Sübhansın
            Allahım; müteâl ve aşkın olmanla beraber yakınlardan daha yakınsın!
            Allahım! Bana da sena urbası ve izzet ridası giydir. Celâl ve mecd/şeref tâcıyla
            taçlandır. Beni beşeriyetime ait bütün hezl, ciddiyet, adediyet, haddiyet, zıddiyet ve
            nakziyet kayıtlarından tamamıyla tecrid et. İlahî! Sende yok olmam gerçek varlığa
            ermemdir. Senin gerçek varlığında beni eriterek bendeki varlık tevehhümünü izale et ve
            beni bende fâni kılarak darlık ve dağınıklığımı gider.
            Allahım! Senden başka bir ilah yoktur ve Sen bir misli bulunmaktan münezzehsin.
            Senden başka bir ilah yoktur ve Sen bir nazîri bulunmaktan müteâlsin. Senden başka bir
            ilah yoktur ve Sen bir vezir ve müşîrden müstağnisin. Senden başka bir ilah yoktur ey
            Muğîs, ey Ehad ve ey Samed! Senden başka bir ilah yoktur; vücud Seninle, Senin
            tutmanla ayakta durur ve alınlar sadece Sana karşı secdeye durur. Gerçek Ma’bûd
            yalnız ve yalnız Sensin. Kendimden, nefsimden Sana sığınıyorum. Senden bendeki
            benlik sıfatlarını izâle eylemeni diliyorum. Senden uzaklaştıran, nefsime yaklaştıran,
            açık ya da kapalı bana benliğimi hissettiren bütün bakiyelerden dolayı istiğfar ediyor ve
            beni onlardan kurtarmanı diliyorum. Burada ve ötede dilediğini alçaltan, istediğini
            yükselten, dilediğini eşsiz şekilde yaratan, bazılarını mahrum bırakan, dağıtan ve
            toplayan Sensin. Sana yalvarıyorum: El-ıyâz, el-ıyâz/Sana sığınıyorum, Sana
            sığınıyorum. El-ğıyâs, el-ğıyâs/Senin yardımını, Senin yardımını diliyorum. En-necât,
            en-necât/Kurtuluşu yalnız Senden, yalnız Senden bekliyorum. El-melâz, el-melâz/Senin
            himayene, Senin himayene dehâlet ediyorum.
            Ey kurtuluşumun yegâne sebebi ve biricik sığınağım! Bütün bu isteklerimde ilk var
            edilen ama vücuda sonradan gelen, Hazreti İlm’in en kâmil nuru, hayatın ruh-u ekmeli,
            ezelde rahmetin açılmasının ve yayılmasının biricik sebebi, lâhûtî buudlu en yüce
            ahlâkın zirvesi, hâtemiyetiyle dünya sahnesini kapatıp âhiret sahnesini açan, hidayet ve
            beyan nuru, ilim, temkin ve iman derinlikli mücessem rahmet, Resûl-ü Müctebâ
            Muhammed Mustafa’nın (sallallahu aleyhi vesellem) vesileliğine sığınıyor ve O Nebîler
            Serveri hürmetine dualarıma icabet mührü vurmanı diliyorum. Yüce Allahım! O
            Efendiler Efendisi’ne, tertemiz, pırıl pırıl ehl-i beytine, kerem ve iyilik timsali ashâb-ı
            güzinine, hepsine, kıyamet gününe kadar çok, çok salât ve selâm eyle. Evvel-âhir bütün
            hamd ü senalar yalnız Sanadır Allahım!
            Salı Günü Virdi
            Rahman ve Rahîm Allah’ın adıyla
            Rabbim! Beni Ehadiyet ve Vahidiyet denizinin derinliklerine daldır. Ferdaniyet
            hükmü ve satveti ile takviye et. Et ki, yüzümde rahmet ve kurbiyetinin eserleri parlasın.
            Senin inayet, izzet ve heybetini kuşanayım. Terbiye ve ta’lîmin ile mükerrem ve
            mübeccel olayım. Böylece rahmetinin engin atmosferine yükseleyim.
            Allahım! İzzet ve kabul hil’atlerini bu kuluna da giydir. Vuslat ve vüsûl yollarını
            benim için de aç. Şeref ve vakar tacıyla beni de taçlandır. Dünya ve ukbada benimle
            sevdiğin kullarının arasını te’lif buyur. Esmâ-i hüsnanın nurundan isminin nuruyla beni
            heybet ve satvetle rızıklandır ki, kalbler ve ruhlar bana/benim yoluma inkıyad etsinler.
            Nefisler ve bedenler de başlarını eğsinler.
            Ey zorba tiranların Kendisine boyun eğdiği, kisrâların, huzurunda iki büklüm olduğu
            yüceler yücesi Allahım! Senden sadece yine Sana sığınılır. Senin kapından başka bir
            kurtuluş kapısı yoktur. Yardım sadece Senden gelir. Tevekkül yalnız Sana olur. Ne olur,
            hasetçilerin tuzaklarını ve inatla, ısrarla düşmanlık yapanların karanlık komplolarını
            benden uzaklaştır. Beni koru, bana merhamet et ve ey Merhametliler Merhametlisi, beni
            izzetinin taht-ı tasarrufuna al. İlahî! Razı olduğun şeyleri tahsil yolunda benim zâhir ve
            bâtınımı te’yîd buyur. Gayret ve çabanın yalnız Senin için olduğu yollara muttali
            olabilmem için de lütfen kalbimi ve sırrımı nurlandır.
            Allahım! Kulun tastamam bir itimat ve güven ile kapına gelmişken, haybet ve hüsran
            içerisinde hiç geri çevirir misin Sen! Ve ihsanından nasıl ümit kesebilirim, Sen bana
            dua ile talepte bulunmamı emretmişken! İşte fakir, huzuruna gelip dergâhına iltica ettim.
            Yalvarıyorum, ne olur, benimle bana düşmanlık besleyenlerin arasını doğu ile batı arası
            kadar uzak tut. Israrla düşmanlık besleyen o zalimlerin gözlerini görmez hâle getir,
            ayaklarını sars ve ululuğunun celâli, kudsiyetinin nuruyla onların şer ve zararlarını
            benden uzak eyle. Hiç şüphesiz Sen, Sana münacaatta bulunanlara, re’fet ve rahmetinin
            lütuf tecellileriyle, mübeccel ve mükerrem nimetlerin en büyüklerini ihsan eden Allah ü
            Azîmüşşân’sın. Beni de kudsiyet ve yüceliğinin ululuğuyla muhafaza buyur. Muhakkak
            ki Sen yegâne ilahsın. Senden başka bir ilah yoktur. Sen teksin; Senin şerîkin bulunmaz.
            Yine biz şehadet ederiz ki, Efendimiz Hazreti Muhammed (aleyhi efdalüssalavât ve
            ekmelüttahiyyât) Senin kulun, elçin, habîbin ve Hulâsa-i Mevcudât ve Rûhu Seyyidi’l-
            Kevneyn olan seçkinlerden seçkin resûlündür. Ey sır, irfan ve ilim hazinelerinin
            üzerindeki perdeleri dilediği kulları için aralayan Hayy u Kayyûm! Ey Allahım! Ruhlar
            arasında Efendimiz Hazreti Muhammed’in (aleyhissalâtü vesselâm) pak ruhuna, cesetler
            içerisinde O’nun mübarek cesedine ve kabirler içinde O’nun Cennet bahçelerinden daha
            temiz olan Ravza-i Tâhire’sine ve bütün âl ve ashâbına salât eyle. “İzzet ve kudret
            Rabbi olan senin Rabbin onların bütün bâtıl iddialarından münezzehtir, yücedir. Selam
            bütün peygamberleredir. Bütün hamdler Âlemlerin Rabbi Allah’adır.”
            Çarşamba Günü Virdi
            Rahman ve Rahîm Allah’ın adıyla
            Ey Yüce ve Kerîm Rabbim! Kudsiyetinin nurlarını müşahede ile beni şereflendir.
            Beni ünsiyetinin şiddet-i zuhuru ile te’yîd et; et ki, isimlerinin marifet dalgaları içinde
            dolaşayım. Öyle dolaşayım ki, müşahedelerimde vücudumun bütün zerrelerinin esrarına
            muttali olayım. Mülk ve melekût âlemlerine tevdî ettiğin her şeyi müşahede edeyim.
            Âlem-i Lâhût ve nâsût âyinelerinde kudsiyet sırrının nasıl her şeye sirayet ettiğini
            ayne’l-yakîn göreyim. Bana tam bir marifet ve aşkın bir hikmet lutfet ki, mevcudâtta
            esrârına muttali olmadığım hiçbir hakikat kalmasın. Ve yine o marifetle âyetlerin
            hakikatini idrake mâni olan bütün zulmet perdelerini kaldırayım. Muhabbet, sevgi, rüşd
            ve reşâdın müheyyicâtı ile kalblerde ve ruhlarda tasarruf edebileyim. Zâtında muhib ve
            mahbûb, tâlib ve matlûb sadece Sensin. Ey kalbleri evirip çeviren, tasaları gideren
            Rabbim! Gaybı bilen, ayıpları örten ve günahları çokça mağfiret eden yalnız Sensin. Ey
            Settâr-ı Ezelî ve ey Ğaffâr-ı Ezelî! Ey Ğaffâr, ey Settâr, ey Hafîz, ey Vâfî, ey Dâfi’, ey
            Muhsin, ey Atûf, ey Raûf, ey Azîz ve ey Selâm! Beni bağışla. Beni setret. Beni
            muhafaza buyur. Beni koru. Başımdaki sıkıntıları uzaklaştır. Bana ihsanda bulun.
            Şefkatinle beni sarıp sarmala. Re’fetini üzerimden eksik etme. Kalbimi sevginle ihya
            buyur. Beni azîz kıl ve selâmette olunacak ne varsa hepsinden sâlim eyle. Nâhoş
            fiillerimden dolayı beni muâheze etme. Kötü amellerim sebebiyle beni cezalandırma.
            Tastamam lütuflarınla şimdi ve sonra hep yanımda ve yardımcım ol. Rahmetinle beni
            her türlü kirden arındır ve ihlasın özüne ulaştır. Beni Senden başkasına muhtaç etme.
            Bana afiyet ihsan et, günahlarımı bağışla ve bütün işlerimi ıslah buyur. “Ya Rabbî!
            Sensin ilah, Senden başka yoktur ilah! Sübhansın, bütün noksanlardan münezzehsin,
            Yücesin! Doğrusu kendime zulmettim, yazık ettim. Affını bekliyorum Rabbim!” Sen
            Merhametliler Merhametlisisin. Efendimiz Hazreti Muhammed’e (aleyhissalâtü vesselâm),
            tayyib ve tâhir ehline, hepsi ebrâr olan bütün ashâb-ı kirâmına salât eyle ve o salavât
            hürmetine dualarımıza icabet buyur. “Selam bütün peygamberlere. Hamd Âlemlerin
            Rabbi Allah’a.”
            Perşembe Günü Virdi
            Rahman ve Rahîm Allah’ın adıyla
            Ey Yüce Allahım! Sen yüce Zâtınla Kâim, ulvî sıfatlarınla Muhît, birbirinden güzel
            isimlerinle Mütecellî, ef’âlinle Zâhir, Zâtını Senden başkalarının hakikatiyle ihata
            edemeyeceği Bâtın’sın. Celâlinde teksin. Sen nazîri, veziri, dengi, benzeri olmayan bir
            yektâ Vâhid, ikincisi olmayan tek ve Ehad’sin. Ezel ve ebedde Bâkî olmanla yegâne
            Ferd’sin. “İyyâke” nazm-ı şerîfindeki vahdaniyetin biricik sultanı Sensin. Ne Senin
            yanında ne de Seninle beraber Senden başka bir varlık olamaz. Senin sonsuzluğunda
            fâni olup Seninle bekaya ermek istiyorum Allahım! Senden başka ilah yoktur. İlahî! Beni
            Sende var ederek, beni benden yok et. Beni varlığında fâni eyle. Müşahedende beni erit.
            Beni Senden alıkoyan her şeyi benden uzak kıl. Sadece Seninle meşgul eyle ve Senden
            uzak tutan meşguliyetlerden beni uzak tut.
            Allahım! Senden başka ilah yoktur. İlahî! Sen Gerçek Mevcûd’sun, ben ise gerçek
            ma’dûmum. Senin bekân bizzat, benim varlığım ise bi’l-arazdır.
            İlahî! Hak olan varlığınla benim aslında adem olan hâlime cömertçe muamele et; et ki,
            olmadığım zamanki gibi olayım. Sen zaten ezelden ebede varlığı hiç değişmeyen
            Yüceler Yücesisin.
            Allahım! Senden başka ilah yoktur. İlahî! Sen dilediğini işlemeye muktedir Yüceler
            Yücesisin; ben ise Senin kullarından bir kulum. İlahî! Sen beni murad ettin ve benden
            murad ettin. Bu itibarla ben murad Sen de mürîdsin. Zira benim iradem Senin iradene
            bağlıdır. Senin murad benim de mürîd olmam hasebiyle Sen, Senin benden muradın
            oldun. Senden başka ilah yoktur. İlahî! Her gayb olanda Bâtın Sen, her görünende Zâhir
            Sensin. Doğru olan ve olmayan her haberde duyulan Sensin. Teklik ve ikilik
            mertebelerinde bilinen Sensin. Sen nüzûl esmasıyla isimlendin, gözlerden gizlendin ve
            akılların idrakinden Zâtını uzak tuttun.
            İlahî! Sıfatî tecellilerinin hâsseleriyle tecelli ettin. Varlık mertebelerini ilminde
            taayyün ettirdin. Hakikatlerin müsemmaları ile her mertebede Kendini tesmiye ettin.
            Âyetlerin hakikatlerine ait inceliklere ve malum olan şeylerin gizliliklerine akılları şahit
            tuttun. Önceden yarattığın öncü ruhları İlahî marifet meydanlarına saldın; saldın da her
            yere sirayet eden o letâif ve işaretlerde bu ruhlar hayrete dalıp kendilerinden geçtiler.
            Ne zaman ki o ruhları bütün bütün gaybubet ettirdin, benlik ve mekan kaydından
            kurtardın, mahiyet ve kemiyet vasıflarını selbettin, onlara zâtî irfanlarla belirsizlik
            marifetlerini öğrettin, İlahî mevâkıftaki rubûbiyet mütalaalarında serbest bıraktın, hicabı
            ve aradaki mesafeyi kaldırdın, işte o zaman, o ruhlar “Bismillahirrahmanirrahîm”
            çizgisinde kadim düzenle bir nizama girdiler.
            İlahî! Nida edenlerle beraber ben de kaç kez Sana nida ettim. Nida edenlere nida eden
            Sensin. Yine münacaatta bulunanlarla nice defalar Sana münacaatta bulundum.
            Münacaat edenlere seslenen Sensin. İlahî! Her yönelenin biricik matlubu Sensin. İnkar
            edenin varlığındaki ikrar Sensin. Fark makamındaki uzaklıkta yakınlardan yakın Sensin.
            Ne var ki, insanların idrak ve anlayışlarını vehim istilâ etmiştir. Hâl böyle olunca
            uzaklaştıran kim, uzaklaşan kimdir? Zaten güzel ve güzellik de doğrudan “Seni Seni”
            der. Çirkin ve çirkinlik ise dolaylı olarak “Her şeyi güzel Yaratan’a” seslenir. Birincisi
            seyr ve yolculuğun gidip dayanacağı en son nokta, ikincisi ise gayr düşüncesi ihsas eden
            bir hicaptır.
            İlahî! Akıl ne zaman önündeki engellerin bağlarından kurtulup da hakikatlerin
            aynasındaki güzellikleri tefekkür etmeye başlayacak? Anlayış ne zaman iftira kökünden
            ayrılacak ve vehim ne zaman şirkin bağ ve bataklığından sıyrılacak? Tasavvur ne zaman
            fark makamının ayırıcılığından kurtulacak? Nefis daha ne kadar masiva ahlâkıyla
            ahlâklanmaya devam edecek?
            İlahî! Kullarının ibadetleri Sana herhangi bir fayda sağlamayacağı gibi, işledikleri
            günahlar da bir zarar verecek değildir. Kalblerin ve perçemlerin melekûtunun saltanatı
            Senin taht-ı kahrında ve yed-i kudretindedir. Bütün işlerin dönüşü Sanadır ve buna ne
            itaat ne de isyan eden hiçbir kimsenin hiçbir müdahele selâhiyet ve kudreti yoktur. İlahî!
            Hiçbir iş Seni başka bir işten alıkoyamaz. İlahî! Vücub Seni hasredemez; imkân Seni
            sınırlayamaz; ibham Sana perde olamaz ve beyan Senin Yüce Zâtını izah edemez. İlahî!
            Senin varlığın ve yaratıcılığın burhan ve deliller üstüdür. Onlar Senin varlığının kâimi
            olamazlar. İlahî! Sen ebed ve ezel Sultanı’sın; ikisi de Senin için müsavidir. İlahî!
            “Ente” nedir? “Ene” nedir? “Hüve” nedir? “Hiye” nedir? İlahî! Kesrette mi arayayım
            Seni yoksa vahdette mi? Göndereceğin fereci an içinde mi bekleyeyim yoksa zaman
            içinde mi? Aslında Senin önünde ve huzurunda olan kul için ne an vardır ne zaman ne
            bir hazırlık vardır ne de bir dayanak.
            İlahî! Benim bekaya mazhariyetim, kendimden fâni olmam ya da Sende fenâya ermem
            veya Senin beni fâni kılmanla mümkün olur. Keza benim fenâya mazhariyetim Seninle
            mi gerçekleşmektedir yoksa bana mı öyle gelmektedir. Yoksa başka türlü mü? Yoksa
            ikisi de mi?
            İlahî! Sükûtum sağırlıktan kaynaklanan bir dilsizlik, kelâmım da dilsizliği netice veren
            bir sağırlıktır. Gel de bütün bunlar karşısında hayrete düşme. Aslında hayret edilecek
            bir şey yoktur.
            Allah’ın adıyla; Rabbim Allah’tır. Allah’ın adıyla; O, bana yeter. Allah’ın adıyla; ben
            O’na sığınırım. Allah’ın adıyla; O’na tevekkül ederim. Allah’ın adıyla; O’ndan isterim.
            Allah’ın adıyla; Allah’tan başka gerçek güç ve kuvvet sahibi yoktur. “Ey Yüce
            Rabbimiz! Yalnız sana güvenip dayandık, Sana yöneldik ve sonunda da Senin huzuruna
            varacağız.”
            Allahım! Zât-ı Ehadiyetin, sıfatın, kayyûmiyetin, basar ve sem’inin nüfuzu, kudretinin
            tesiri, irade ve ilminin ihatası, güç ve kuvvetinin azameti ve emrinin sırrıyla Senden
            diliyorum. “Ya Allah! (3 defa)” Ya Evvel, ya Âhir, ya Zâhir, ya Bâtın, ya Nur, ya Hayy,
            ya Mübîn!
            Allahım! Sırrımı Senin vahdaniyetinin sırları ile güzelleştir. Ruhumu sıfat
            tecellilerinin kudsiyetine mazhar et. Maârif-i İlahiyenin yüceliğiyle kalbimi temizle.
            Allahım! Aklımı ledünnî ilimlerle donat. Nefsimi rubûbiyet ahlâkınla ahlâklandır.
            Hislerimi nuraniyetinin tecelli nurlarıyla te’yîd buyur. Cismimin ve cesedimin her
            zerresini beşerî garîzaların bağlarından, maddiyata yoğunlaşmaktan ve kevn ü mekana
            mahpus yaşamaktan halâs eyle.
            Allahım! Beni beşerî ve ahlâkî düşüklüklerden kurtarıp, hak ve hakikatinin yüksek
            mertebelerine ulaştır. Benim koruyup gözeten Mevlâm Sensin. Hayatım da, ölümüm de
            Sana aittir, Senin elindedir. “Yalnız Sana ibadet eder ve yardımı sadece Senden
            isteriz.”
            Öyle bir nazar kıl ki bana Allahım, o nazar bütün dağınıklığımı gidersin, esrarımı pak
            hâle getirsin, evrâd ü ezkârımı mele-i a’lâya ulaştırsın ve nurlarımı artırıp güçlendirsin.
            Allahım! Beni bütün mahlukatından gâib kıl ve hakkın hatırına beni bütün varlığımla
            Sana yönlendir. Âlem-i farka ait emir ve tasarruflarını müşahede ettirmek suretiyle beni
            muhafaza eyle.
            Allahım! Bizzat Seninle tevessül ederek Senden isterim. Başka bir şeye değil yalnızca
            Sana teveccüh ve rağbet ederim. Senden yalnız Seni isterim. Talebim yalnız Sensin.
            Allahım! Bütün yakarışlarımı kabul buyurmanda, vesilelerin en büyüğü, faziletlerin en
            yücesi, en sevgili ve en yakın dost olan Muhammed Mustafâ, Safiy-yi Murtazâ, Nebiy-yi
            Müctebâ, Efendimiz Hazreti Muhammed’i (sallallahu aleyhi ve sellem) vesile kılıyorum. O’na
            ebedî, sermedî, ezelî, daimî, İlahî ve Rabbânî salavâtınla salât ve selâm eyle. Bana da
            O’nun Zâtının kemâlini müşahede ettir. O’ndaki zâtî marifetlerde benim varlığımı erit.
            Aynı şekilde âline ve ashâbına da salât ve selâm eyle ya Rab; eyle ki, bunu yapacak
            yalnız Sensin ve Senin şanına da bu yakışır.
            Gerçek havl ve kuvvet yalnız ululuk ve azamet tahtının yegâne Sultanı Allah’a aittir.
            Ezelden ebede her türlü hamd ve övgü, şükür ve minnet, yine sadece Âlemlerin Rabbi
            Allah’a mahsustur.
            Cuma Günü Virdi
            Rahman ve Rahîm Allah’ın adıyla
            Ey Yüce Rabbim! Senden beni marifet basamaklarında yükseltmeni diliyorum. Beni
            çeşit çeşit hakikat sırlarında dolaştır ve hıfz ü kilâetine mazhar kılarak sübuhât-ı
            celâline layık olmayan havâtırdan koru.
            Rabbim! Her durumda beni Seninle kâim eyle. Lütfuna şahit kıl, uzaklık yakınlık her
            halimde. Ey fazl ve cömertlik Sahibi! Basiretimi tevhid meydanına öyle aç ki, nazarımı
            bütün varlıktan kesip her şeyin Seninle kâim olduğunu müşahede edebileyim. Mücerred
            ve mukaddes Zât-ı Ehadiyet-i Sırfe denizinden üzerime lütuflar yağdır; yağdır ki,
            idrakimi aciz bırakan ve önümdeki her türlü talep kapısını kapatan alâkalar kesilsin.
            Gayb-ı Zâtının melekûtundan bana öyle imdat et ki, ben de bu imdat ile huruf-u ekvâna
            (yaratma ve yaratılana) şahit olabileyim. Zât-ı Ehadiyetinle ilgili mülahazalarımda beni
            her türlü eksiklik ve yanlışlıktan muhafaza eyle, ey ilmi ve rahmeti ile her şeyi kuşatan
            Âlemlerin Rabbi!
            Ey Rabbim! Bâtın ve zâhirimi ağyar kirlerinden temizle. Mukaddes nurlarının feyziyle
            beni ahvâl ve etvâra takılmaktan, takılıp kalmaktan koru. Bana ünsiyetinin parıltılarını
            müşahede ettir. Eşkâl ve eşbâhın incelik ve hakikatlerine beni muttali kıl. Bütün
            âlemlerde tevhidini açıkça haykıran sesleri bana işittir. Esmâ-i celâliye ve kahriyenin
            cevherleriyle benim mir’ât-ı ruhuma, tam bir tecelli ile mukâbele buyur. Ol ki, ne ins ne
            de cinden cebbâr bir basar, zalim bir göz üzerime değmesin. Değmeye kalkışan nefs-i
            emmareye sahip gözleri de kahhariyetinin şuaları yakıp yok etsin, hor ve hakîr kılsın.
            Kılsın da o gözü, hüsran içinde benden uzaklaştırsın. Ey bütün yüzler huzurunda boyun
            eğen, bütün boyunlar karşısında hudû ile iki büklüm olan, Âlemlerin Rabbi!
            Yüceler Yücesi Rabbim! Beni Senin hazerât-ı kudsünden uzaklaştıran bütün hâil ve
            mânilerden uzak tut. Envâr-ı sıfâtının beni bürümesine engel olan sıfatlarımı benden
            çekip al. Nur-u Zâtının parlak tecellilerinden bir tecelli ile tabiat ve beşeriyetimden
            kaynaklanan zulmeti izale buyur. Melekî bir kuvvet ile bana öyle medet et ki, onunla
            üzerime çöken yakışıksız ve çirkin huylardan kurtulayım. Düşünce ve fikir levhamdan
            şekilleri sil ve inayet elinle onların yerine “kâf” ile “nun” arasındaki yakınlığının sırrını
            ikâme eyle. Ey Nurların Nuru! Ey feyzinden her şeye bol bol feyz ifâza eden! Ey
            Kuddûs! Ey Samed! Ey Hafîz! Ey Latîf! Ey Âlemlerin Rabbi!
            Salât ve selâm olsun Hazreti Muhammed (aleyhi ekmelüssalavât ve etemmütteslîmât)
            Efendimiz’e, tertemiz, pırıl pırıl ehline, kerem ve iyilik temsilcileri olan bütün
            ashâbına. Hamd ü sena, şükr ü minnet, medh ü tebcîl Mabud-u Mutlak Allah’ın Hakkı
            ve O’na mahsustur.
            Cumartesi Günü Virdi
            Rahman ve Rahîm Allah’ın adıyla
            “Kim Allah’a gönülden sımsıkı bağlanırsa muhakkak ki o doğru yola iletilmiştir.”
            Beni lütfunun himayesine yerleştiren Allah’a hamd ve sena olsun. Beni rahmetinin
            cennetinde konuk eyleyen Allah’a hamd olsun. Beni muhabbetullah makamına kâim kılan
            Allah’a hamd olsun. Beni medet sofrasından rızıklandıran Allah’a hamd olsun. Bana
            seçilmiş kullarına katılma lütfunu bahşeden Allah’a hamd olsun. Beni vefâsının
            vâridâtıyla besleyen Allah’a hamd olsun. Bana ubûdiyette sadâkat libasını giydiren
            Allah’a hamd olsun. Evet, Cenab-ı Allah’a karşı onca kusur işlememe, hukûkullahı o
            kadar zayi etmeme rağmen beni bütün bu lütuflara mazhar kılan Rabbim Allah’tır. O’na
            hamd olsun. Bunlar başka değil sadece O’nun fazlıdır. Zaten günahları Allah’tan (celle
            celâluhû) başka kim affedebilir, kim yarlığayabilir ki!
            İlahî! Bir ceht ve gayretim olmadan lütfunla beni var kılman, ne bir istidat ne de bir
            istihkâkım olmadığı halde maksada ulaştırma hususundaki keremin hakkında bana ümit
            ve cesaret veriyor. Vahdaniyetin ve âlem-i şehadetteki âsârın hakkı için Senden, hidayet
            güneşinin nuruyla, beni uzaklık mihnetinden, inat zulmetinden kurtarıp, vüdd/sevgi
            lütfunun selâmetiyle serfiraz kılmanı ve “Allah, kullarına karşı çok lütufkârdır.”
            hakikatinin medediyle doğruluk kapılarını bana da açmanı diliyorum.
            Beni kendi varlığımdan fâni, Senin şuhûdunda bâkî kıl. Sonra da bütün şuhûd ve
            şahitlik perdelerinden uzaklaştır ki, mevcûdiyetimin hakikati olan Sana yöneleyim.
            Ey Seyyidler Seyyidi olan Yüce Allahım! Ey Seyyidî! Yüce hakkın için, ubûdiyetimi
            ağyâr kaygı ve mülahazasından sâlim eyle. Durulardan duru, seçkinlerden seçkin,
            hayırlılardan hayırlı kulların zümresine beni de kat. Her hâl ve tavrımda Senin muradını
            benim tercihim eyle. Her hareket ve duruşumda tevhîd ve istiva ile bana nusret buyur.
            Ey sevgisi bütün sevgilerin kaynağı olan Sevgililer Sevgilisi Allahım! Her hâl ve
            yönelişimde Senden, en hızlı visâli, en göz kamaştırıcı cemâli, en görkemli celâli ve en
            yüksek kemâli diliyorum.
            Salât eyle Allahım, Peygamber Efendimiz Hazreti Muhammed’e (aleyhisssalâtü vesselâm),
            tertemiz ehline, kerem ve iyilik temsilcileri olan evlâdına, ezvâcına, zürriyyetine ve
            bütün ashâbına. “İzzet ve kudret sahibi olan senin Rabbin onların bütün bâtıl
            iddialarından münezzehtir, yücedir. Selam bütün peygamberleredir. Bütün hamdler
            Âlemlerin Rabbi Allah’adır.”
            Hizbin Hâtimesi
            Ey zerrelerden seyyarelere kadar canlı cansız bütün mevcûdâtı kabza-ı tasarrufunda
            bulunduran Yüceler Yücesi Rab! Ey hiç açılmaz gibi görünen kapıları sevdiği kulları
            için peşi peşine ardına kadar açan Müfettihu’l-Ebvâb! Ey varlığına bir başlangıç ve bir
            nihayet asla söz konusu olmayıp, eşya ve hâdiselere her an hükmeden Müsebbibü’l-
            Esbâb! Talebinden bile aciz olduğumuz lütuf kapılarını biz nâçâr kulların için de
            aralamanı; dünya ve ukba saadetine vesile olabilecek şekilde sebepleri bizim için de
            musahhar kılmanı diliyoruz Bizi sadece Senin hoşnutluğuna götürebilecek işlerle meşgul
            olan, adaletine nihayetsiz güven ve itimat içinde bulunan, Senin kapından başka
            kapılarda dilencilik yapmayan, Sana yürekten inanan, Senin için olmadıkça insanların
            arasına katılmayan, hükmüne gönülden boyun eğip yürekten râm olan, birer imtihan
            vasıtası sayılan musibetlere karşı sabır kalesine sığınan, gece-gündüz ulu dergâhına el
            açıp yana yakıla yalvaran, dünyanın dünyaya bakan bütün yönlerinden uzaklaşıp âhiret
            iştiyakıyla yanıp tutuşan, hüşyar bir kalble sürekli Sana teveccühte bulunan, lezzetleri
            acılaştıran ölümü her zaman hatırlayıp davranışlarını hep ölüm ötesi hayata göre tanzim
            eden bahtiyar kullarından eyle. “Ya Rabbenâ! Resûllerin vasıtasıyla bize vaad ettiğin
            mükâfatları lutfet; bizi kıyamet günü rüsvay ve perişan eyleme! Vaadinden dönmek
            kendisi için muhal olan yegâne zât Sensin!”
            Allahım! Tevfîkini refîkimiz, sırat-ı müstakîmini de her zaman tarîkimiz eyle.
            Allahım! Bizi hoşnut olduğun maksatlarımıza ulaştır ve tevbelerimizi kabul buyur.
            Şüphesiz ki Sen, tevbeleri kabul eden merhameti sonsuz bir Tevvâb ü Rahîm’sin.
            Allahım! Seninle sabahladık, Seninle akşama erdik, Senin iznin ve inayetinle yaşar ve
            yine öyle ölür, neticede de Sana döneriz.
            Allahım! Bizi hakkı hak görüp ona ittiba etmeye, bâtılı bâtıl bilip ondan da uzak
            durmaya muvaffak kıl. Canlarımızı Müslüman olarak al ve bizi salihler zümresine dâhil
            eyle. Olup biten her şeyin şerrinden bizleri koru. Zalimlerin kötülüklerini bizden uzak
            tut. Ve bizi müminlerin dualarına ortak eyle
            Allahım! Ümmet-i Muhammed’i mağfiret buyur.
            Allahım! Ümmet-i Muhammed’e merhamet eyle!
            Allahım! Ümmet-i Muhammed’in önündeki yolları bir kez daha aç.
            Allahım! Ümmet-i Muhammed’in kalblerini her şeyin en doğru ve en güzel olanına aç.
            Allahım! Ümmet-i Muhammed’i muhafaza buyur.
            Ey tevbe eden kullarını çok seven Allahım! Bize de tevbe yollarını göster ve
            yaptığımız tevbelerimizi kabul buyur. Ey korku yaşayanlara emniyet vaadeden, bizi de
            emîn kıl. Ey yolunu şaşıranlara doğru yolu gösteren, bize de o dosdoğru yolu göster. Ey
            dalâlete düşenleri hidayet eden, bizi de hidayet buyur ve hidayetimizi artır. Ey rahmet
            dilenenlerin imdadına merhametiyle yetişen, bizim imdadımıza da yetiş. Ey ümitsizlik
            yaşayanların biricik reca ve ümit kaynağı; ümidimizi kaybetmekten bizi koru. Ey
            isyankâr kullarına rahmetiyle muamelede bulunan; bizi de rahmetinle sarıp sarmala. Ey
            günaha düşenleri bağışlayan; bizim günahlarımızı da bağışla. Seyyiâtımızı affet ve bizi
            iyilerle beraber yanına al.
            Allahım! Günahlarımızı yarlığa.
            Allahım! Ayıplarımızı ört.
            Allahım! Kalblerimizi muhafaza buyur.
            Allahım! Sadr u sinelerimize inşirah bahşet. Ey gizli ve sürpriz lütufların sahibi
            Allahım! Bizi korktuklarımızdan emin eyle. Ey Yüce Allahım! İşlerimizi kolaylaştır.
            Allahım! Bizi, anne-babamızı ve onların anne-babalarını, meşâyihimizi, üstadımızı,
            rehberimizi, arkadaşlarımızı, sevdiklerimizi, yakınlarımızı, toplum ve milletimizi,
            kardeşlerimizi, üzerimizde herhangi bir hakkı olanları ve bütün ümmet-i Muhammed’i
            mağfiret buyur. Ey nimet ve feyizlerini başımızdan aşağıya sağanak sağanak yağdıran
            Feyyâz-ı Mutlak! Ey Erhamürrâhimîn! Rahmetinle bizi bütün bela ve hastalıklardan
            muhafaza et ve Efendimiz Hazreti Muhammed’e ve iyilerden iyi, paklardan pak âl ü
            ashâbına salât ve selâm eyle.</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Pazar Gecesi Virdi
            Huzur-u İlahîden kovulmuş olan şeytanın desîselerinden Allah’a sığınırım. Rahman ve
            Rahîm Allah’ın adıyla. Ey Yüce Allahım! Her şahidin gaybını muhît olan ve bütün
            zâhirlerin bâtınında mutlak tasarrufta bulunan yalnız Sensin. Alınların, huzurunda
            secdeye vardığı Yüce ve Kerîm Zâtın ve karşısında gözlerin kamaştığı nurun hakkı için
            Senden, yüzümü mâsivâ hesabına her şeyden çevirecek bir hidayetle beni Senin sırat-ı
            hâssına iletmeni diliyorum. Sen Hayy-ı Mutlak, ben ise bir abd-i mukayyedim. Senden
            başka bir ilah yoktur.
            İlahî! Düşmanlıkla oturup kalkan zalimleri kahretmek ve cebbâr zorbaları zapt u rapt
            altına almak Senin şanındandır. Esmâ-i kahriyenin izzetinden, bana kötülük yapmak
            isteyenleri engelleyecek, haddini aşan bâğîlere karşı bana yetecek ve onunla zalimlerin
            kökünü kesebileceğim bir medet, bir yardım dileniyorum Senden.
            Allahım! Bütün kötü ve çirkin huylardan arınacak şekilde beni nefsime mâlik eyle. Ey
            Hâdî! Beni Sana, Sana gelen yola hidayet eyle. Eyle ki, her şey mutlaka Sana döner ve
            Sen her şeyi ilmin ve kudretinle ihata edersin. “O, kullarının üstünde hükmünü yürüten
            mutlak hükümrandır, her işi tam hikmetle yapar ve her şeyden haberdardır.”
            İlahî! Her nefis üzerinde Kâim, maddî ve manevî, görünen ve görünmeyen her şey
            üzerinde Kayyûm yine Sensin. Her şeyi kudretinle Kendi hükmüne râm eyler, ilminle
            onun kaderini tayin edersin. Kudret de, kahr u hâkimiyet de yalnız Sana aittir. Halk da,
            emir de, yaratmak da, hükmetmek de Senin elindedir. Sen her şeye yakınlardan yakın ve
            her şeyi ihata edensin.
            İlahî! Esmâ-i kahriyenden benim kalbî ve bedenî kuvvetimi takviye edecek bir yardım
            diliyorum; diliyorum ki, kötülük dokundurmak maksadıyla karşıma çıkan fâsit kalbli
            insanlar mağlûp olarak gerisin geriye dönmek zorunda kalsınlar.
            Allahım! Senden nâtık bir lisan, sâdık bir söz, kifayetli bir anlayış, müdrik bir sır,
            duyarlı bir kalb, âkil bir akıl, aydınlık, nûrânî bir fikir, keskin bir bakış, köpürüp duran
            bir şevk, muhrik/yakıcı bir iştiyak ve sarıp kuşatan bir vecd istiyorum. Yine muktedir
            bir el, kâhir bir kuvvet, koruyan bir göz, mutmain bir nefis ve itaatte gevşeklik ve
            bıkkınlığa düşmeyen âzâlar istiyorum.
            Allahım! Huzuruna varabilmem için beni her türlü kirden arındır ve beni huzuruna
            kabul buyurarak rızıklandır.
            İlahî! Bana öyle bir kalb bahşet ki, sâiki şevk ü iştiyak, zâd ü zahîresi havf, refîk ve
            yoldaşı kalak ve karasevda, kasıt ve muradı da sadece Sana yakınlık ve Senin kabulün
            olan bir çaresizin ihtiyacı içinde o kalble Sana teveccüh edeyim. Zira bütün tâliplerin,
            bütün rağbet ve yönelişlerin nihaî mercii Sensin Allahım!
            İlahî! Üzerime sekîne ve vakar yağdır. Beni büyüklük taslamaktan ve kibirden uzak
            tut. Beni kabul ve inâbe makamında kâim eyle ve duama icabetle mukâbelede bulun.
            İlahî! Arif kullarını kurbunla müşerref eylediğin gibi beni de müşerref eyle.
            Beşeriyetin kayıt ve takıntılarından beni de âzâde kıl. Ey Âlemlerin Rabbi! Tertemiz
            kullarından olabilmem için demimde, damarımda ve kalbimdeki günah alâkalarını
            tamamen izale buyur.
            Allahım! Seyyidimiz, Efendimiz Hazreti Muhammed’e (sallallahu aleyhi ve sellem), pırıl
            pırıl aile efradına, her biri mücessem birer kerem âbidesi olan bütün ashâbına salât ve
            selâm eyle ve onların hürmetine dualarımızı kabul buyur.
            Pazartesi Gecesi Virdi
            Rahman ve Rahîm Allah’ın adıyla
            İlahî! Senin sonsuz ilmin her malûmu kapladığı gibi ve her mefhûmun bâtınını da ihata
            etmiştir. Sen sonsuz yüceliğinde mezmum her şeyden mukaddessin. Bütün himmetler ve
            sözler Sana yükselir. Sen Zâtında yüceler yücesi bir Müteâlsin; biz öyle söylüyoruz
            diye değil. Bizim Sana en yakın miracımız Senin tenezzül buyurduğun noktadır. Sen
            ululuğunla beraber eşi benzeri olmayan yegâne galip bir Azîz’sin. Senin huzurunda
            zilletle durmak bizim için en şerefli ahlâktır. Sen her bâtın ve zâhirde apaçık Zâhirsin.
            Evvel-âhir her şey fenâ bulduktan sonra da ezelî ve ebedî varlığınla devam edersin.
            Sübhansın Allahım; bütün eksiklerden pak ve müberrâ, ehl-i dalâletin bâtıl
            fikirlerinden münezzeh ve muallâ, kainatın bütün noksanlarından mukaddes ve
            muarrâsın. Senden başka bir ilah yoktur. Alınlar azametin karşısında secdeye durur,
            dudaklar Seni zikretmekle huzur ve sürûr bulurlar. Her terakkî edenin kendisine
            yükseldiği ve her teveccühte bulunanın kendisiyle kabul gördüğü yüce ismin hatırına
            Senden, âlî himmetlerin onu bende arayacağı ve ondan dolayı âsî ruhların bana inkıyâd
            edeceği bir sır istiyorum.
            Rabbim! Tenezzül ve tezellülümü Sana yükselen bir merdiven ve bir miraç eylemeni
            diliyorum. Nurunla beni sarıp sarmala ve her ihtiyacımı gider. Perdeli ve kapalı olan
            her şeyi o nur ile bana aç. Mağrûr hasetçilerden beni o nur ile muhafaza buyur. Her şeyi
            rahmetin ve ilminle kuşattığın gibi, bana da bütün varlığı kuşatacak ve her hakkı ikâme
            edecek ahlâk bahşet.
            Ey Rahman ü Rahîm! Ey Hayy u Kayyûm! Senden başka hiçbir ilah yoktur. “Allah o
            ilahtır ki, Kendisinden başka ilah yoktur. Hayy’dır, Kayyûm’dur. Kendisini ne bir
            uyuklama, ne de uyku tutar. Göklerde ve yerde ne varsa O’nundur. İzni olmadan
            huzurunda şefaat etmek kimin haddine? Yarattığı mahlûkların önünde, ardında ne
            var, hepsini bilir. Mahlûklar ise O’nun dilediğinden başka, ilminden hiçbir şey
            kavrayamazlar. O’nun kürsüsü gökleri ve yeri kaplamıştır. Gökleri ve yeri koruyup
            gözetmek O’na ağır gelmez; O öyle ulu, öyle büyüktür.”
            Rabbim! Beni rubûbiyetinin lütuf tecellileri ile terbiye et. Öyle terbiye et ki, hep Sana
            muhtaç olduğum şuuruyla yaşayayım ve hiçbir zaman Sana karşı müstağnilik
            saygısızlığına düşmeyeyim. İnayetinle beni murâkabe seralarına al ve kötülük yapmak
            isteyenlerden, vaktimi ve hissimi bulandırmayı düşünenlerden beni koru. İrademi beni
            Sana ulaştırma hazzıyla donat. Bana Seninle ünsiyetin huzurunu yaşat. Makam-ı kurba
            terakki imkanı sun. Ruhumu zikrinle itminana erdir. Beni rıza ve rıdvan urbasıyla donat.
            Kabul makamlarına alarak müşerref eyle. Rahmet ve şefkatinle bütün dağınıklığımı
            gider. Noksanlarımı ikmâl buyur. Eğriliklerimi düzeltip kıvama ulaştır. Fevt ettiklerimi
            bana iade buyur ve onları gerçekleştirme fırsatı bahşet. Çizgisini tastamam bulamamış
            bütün latîfelerimi hayret ve şaşkınlıklarından kurtar. Sen her şeyin biricik Rabbi ve
            Mürebbîsi’sin Allahım. Dereceleri yalnız Sen yükseltirsin. Sana yakınlık bütün ruhlara
            huzur, topyekün sevinç ve saadetlerin revh ü reyhanı, felaha ermenin ünvanı, gönül
            rahatlığına ulaşmak isteyenlerin rahatıdır.
            Ey bütün mevcûdâtın yegâne Rabbi olan, kullarını esaretlerden kurtaran ve
            üzerlerindeki azabı kaldıran Allahım! Senin şanın çok yücedir. Sen rahmetin ve ilminle
            her şeyi kuşatırsın. Şefkat ve hilminle dilediğin günahları affedersin. Sen Ğafûr u
            Rahîm, Halîm ü Alîm ve Aliyy ü Azîmsin.
            Salât ve selâm eyle Allahım, Efendimiz Hazreti Muhammed’e, bütün enbiya ve
            mürselîne, ehl-i beyte ve bütün ashâb-ı güzîne.
            Evvel-âhir bütün hamd ve senalar Sana mahsus ve yalnız Senin hakkındır.
            Salı Gecesi Virdi
            Rahman ve Rahîm Allah’ın adıyla
            İlahî! Sen yakalayıp derdest etmesi pek çetin, cezaya çarptırması çok elîm, kahrı pek
            azîm bir Kudreti Sonsuz’sun. Bütün ezdâd ve endâddan müteâlsin. Senin zıddın ve
            benzerin yoktur. Sen eş edinmekten, evlat sahibi olmaktan münezzehsin. Düşmanlarını
            kahretmek, zalimleri zapt u rapt altına almak Senin şanındandır. Müstahak olanları
            mekr-i İlahî’ye maruz bırakır ve kurdukları tuzaklara kendilerini düşürürsün. Sen
            şüphesiz tuzakları boşa çıkaranların en hayırlısısın.
            Allahım! Kendisiyle perçemlerden tuttuğun, yüksek kulelerden aşağıya indirdiğin,
            düşmanların kalbine korku saldığın, ısrarla şakîlik yapanları şekâvet vadilerinde
            kendileriyle başbaşa bıraktığın ismin hürmetine Senden, küllî ve cüz’î bütün
            kuvvelerime nüfûz edecek şekilde bu yüce isminin tecellileriyle bana yardım etmeni,
            böylece beni istediğim güzellikleri gerçekleştirmeye muktedir kılmanı, kötülük yapmak
            isteyen zalimlerin bana ulaşmalarına mâni olmanı ve mütekebbirlerin cevr ü cefâ ile
            üzerimde hâkimiyet kurmalarına müsaade etmemeni diliyorum.
            Allahım! Senden niyazım o ki, gazabım nefsim için değil Senin için ve Senin yolunda
            olsun. Senin gazabına mukârin olsun.
            Allahım! Israrla adavetlerini devam ettiren düşmanların yüzlerini dümdüz eyle.
            Onların bana yönelik bütün kötü arzularını söndür. Kalblerini bağla. Onları
            bulundukları yerden kıpırdayamaz hâle getir. Mahiyetlerini değiştir ve ters yüz et.
            Benimle “onların arasına” bir duvar çek. “Bu duvarın bir kapısı olup kapının iç
            tarafında rahmet, dış tarafında ise azap vardır.” Muhakkak ki Sen, yakalaması şedît,
            azabı ve cezası elîm olansın. “Halkı zalim olan ülkeleri cezaya çarptırdığı zaman
            Rabbinin çarpması işte böyle olur. Şüphesiz ki O’nun çarpması pek acı, pek
            çetindir.”
            Ey Yüce Rabbim! Beni, Senden başka her şeyden öyle müstağni kıl ki, daha sonra
            zâhir-bâtın hiçbir hazzın peşine düşmeyeyim. Her işimde bana en büyük kolaylığı ihsan
            et. Beni “sidre-i münteha”ma, arş-ı kemâlâtıma, ufkumun serhaddine ulaştır. Varlık
            hakikatini, varlığın bidayetten nihayete bütün seyahatini bütün buudlarıyla müşahedeye
            beni muvaffak kıl. Kıl ki, kesret âlemlerine nüzûlün ve yeniden vahdete dönüşün sırrını
            görebileyim. Görebileyim de, dil söylemez, kalem işlemez olsun. Benden masivanın en
            küçük izi bile silinsin ve kesret gidip vahdete dayansın.
            İlahî! Kullarına ve kulların içinde de özellikle veli kullarına kolaylık bahşettiğin
            sırrınla bana da tecellî buyur ve benim işlerimi de kolaylaştır. Fakirliğimi gınaya çevir.
            Cinnî ve insî bütün hasetçilerin basarlarını alacak parlak bir nur ile beni te’yîd eyle.
            Her hâl ve makamda her türden düşmana karşı beni galibiyetle serfiraz kıl. Beni
            başkalarından öyle müstağnî eyle ki, Sana olan fakr u ihtiyacım hep sabit olsun.
            Muhakkak ki Sen Ğaniyy ü Mecîd, Veliyy ü Hamîd, Kerîm ü Reşîd’sin.
            Allahım! Efendimiz Hazreti Muhammed’e, pırıl pırıl aile fertlerine ve iyiliğin
            zirvedeki temsilcileri olan ashâbına salât ve selâm eyle.
            Ezelden ebede her türlü hamd ve övgü, şükür ve minnet, Âlemlerin Rabbi Allah’a
            mahsustur.
            Çarşamba Gecesi Virdi
            Rahman ve Rahîm Allah’ın adıyla
            İlahî! Senin yüce ismin bütün isimlerin seyyidi ve efendisidir. Arz u semanın melekûtu
            Senin elindedir. Her şeyi ayakta tutan Sensin. Yalnız Sana ait olan istiğna-yı mutlak,
            apaçık ve sabit bir hakikattir. Senden başka her varlık ise her zaman Senin feyz-i
            akdesine ihtiyaç içindedir. Âlem-i halk ve emirde bütün mütekâbil ve müteferrik
            unsurları bir araya getirdiğin, her zâhirin gaybını ve her gâibin zâhirini ikâme ve izhar
            ettiğin yüce ismin hürmetine Senden, bu kuluna Samedâniyetinin mevhibeleriyle lütufta
            bulunmanı diliyorum. Öyle bir tasarruf lütfunda bulun ki, ben o lütufla Senin kudretinin
            harekete geçirdiklerini sakinleştirebileyim ve yine Senin bu lütuflarınla bütün sakin
            şeyler benim talebimle harekete geçsin. Yine Senin o lütuflarınla harekete geçen şeyler
            benim için sükûnet bulsun. Bulsun da, kendimi bütün yönelenlerin yöneldiği noktada
            bulayım. Bütün dağınıkları toplayayım. Aslında benim yöneldiğim yer de, sözlerimin
            eriyip tükendiği yer de Senin ism-i şerifindir. Herkes hidayet ışığını bende(ki o
            isimde)n alsın. Aslında o hidayet İmamlar İmamı, Efendimiz Hazreti Muhammed’in
            (sallallahu aleyhi vesellem) hidayetidir. O ki, O olmasaydı Hazreti Musa’nın Tur dağında
            mazhar olduğu tecelli de olmazdı.
            Ya “Hû! (3 defa)” Ya Hû! Ey künhü nâkâbil-i idrâk olan! Yine Senden, her meşhûdun
            hakikatini kuşatan elif-i gaybdan istimdat eden bütün isimlerin hakkı için, her hakkın
            bâtınında olan kesret içindeki vahdeti ve her hakikatin zâhirinde bulunan vahdet içindeki
            kesreti, sonra da bütün bu vahdet ve kesret cilveleri üzerindeki zâhir-bâtın bütünlüğünü
            bana müşahede ettirmeni diliyorum. Ta ki, zâhir-bâtın hiçbir şey benim için gâib ve hafî
            olmasın. Senden ayrıca bana her bir şeyde her bir şeyi göstermeni diliyorum Allahım!
            Ey her bir şeyin melekûtunu elinde tutan Allahım! Muhakkak ki, bütün bunları yapacak
            olan yalnız Sensin. “Ey Resûlüm sen: ‘Allah’ de. Sonra bırak daldıkları bâtıl
            hallerinde oynayadursunlar.” “Elif, Lâm, Mîm. Allah o İlahtır ki Kendinden başka
            ilah yoktur. Hayy O’dur, Kayyûm O’dur.” “Kendisini ne bir uyuklama, ne de uyku
            tutar.”
            Ey Seyyidler Seyyidi olan Allahım! Biricik senedim ve dayanağım Sensin. Gizli açık
            her şeyim Sana ayandır. Nidamı işitir, duama icabet eder, nurunla zulmetimi giderir,
            ölmüş ruhuma diriliş üflersin. Sen benim Rabbimsin. Sem’im, basarım ve kalbim hep
            Senin elindedir. Zâhir-bâtın bütün varlığımın yegâne Mâliki Sensin. Teşrifinle beni
            aşağılıktan kurtarır, kadrimi ve şanımı yüceltirsin. Senin şanın ise ululardan ulu,
            yücelerden yücedir. Bütün nurların nuru ve kaynağı, bütün sırları açıp keşfeden,
            ömürleri bahşeden, perdeleri kaldıran Sensin. Sen celâlinin yüceliğiyle sonradan
            yaratılmışlara ait sıfatlardan münezzehsin. Kemâlinin mertebesi noksanlıkların,
            kusurların ve mümkinata ârız olan meyillerin yol bulmasına müsaade etmeyecek kadar
            yücedir. Arzlar ve semalar, Senin Yüceler Yücesi Zâtının şühûduyla nurlanmış ve
            aydınlığa kavuşmuştur. En yüksek şeref, nihayetsiz mülk ve hâkimiyet ve asla
            ulaşılamayacak kadar yüce olan izzet ve ululuk Sana aittir. Sen Sübbûh ve Kuddûs’sün;
            Zâtında mukaddes ve münezzeh, fiillerinde mutahhir ve munazzifsin. Meleklerin ve
            Cebrail’in yegâne Rabbisin. Karanlık noktaları, muzlim cevherleri nurlandıran, heva
            denizinde boğulmak üzere olanları kurtaran Sensin. Karanlığı çöktüğü zaman gecenin
            şerrinden ve göz dikip pusuda bekleyen hasetçinin kötülüğünden ben de Sana sığınırım.
            Ey benim ve her şeyin üzerinde mutlak tasarruf sahibi olan Melikler Meliki! Kalbi
            kırık, gönlü buruk, inkisar içindeki bir kulun yakarışıyla Sana münacaatta bulunuyorum.
            O kul, Senin kendisini işittiğini bilmekte, dualarına icabet edeceğine yürekten inanmakta
            ve Senden başka güvenip dayanacağı bir vekîl olamayacağını bilen ızdırar içindeki bir
            muzdarrın duruşuyla kapında durmaktadır.
            Allahım! Hayır ve güzellikler bahşettiğin, bereketler indirdiğin, şükürle gerilen
            kullarına lütuflarını ziyadeleştirdiğin, kullarını karanlıklardan aydınlıklara çıkardığın
            ismin hakkı için Senden, nurlarının libaslarından bana da ifâza etmeni ve o nur ile
            düşmanlık besleyenlerin bakışlarını ve ellerini hüsran ve mahrumiyet içinde üzerimden
            çekmeni diliyorum. Hakkımdaki taksiminde bana, her gizli işi açık hâle getirecek, bütün
            ulvî sırların perdesini aralayacak ve tuğyan ve iğvâ peşindeki her şeytanı yakıp yok
            edecek bir nur bahşet.
            Ey Nurların Nuru! Ey bütün gizli şeyleri açıp ortaya seren! Ey Rab! Ey Rahîm! Ey
            Ğafûr! Hiç şüphe yok ki, bütün işler Sana râcidir. Şer ve kötülükler de ancak Senin
            inayetinle defedilebilir.
            Allahım! Hazreti Muhammed (aleyhi ekmelüssalavât ve etemmütteslîmât) Efendimiz’e,
            temizlerden temiz, iyilerden iyi, kerimlerden kerim âl ve ashâbına salât ve selâm eyle.
            Hamd ü sena yalnız Âlemlerin Rabbi Allah’a mahsustur.
            Perşembe Gecesi Virdi
            Rahman ve Rahîm Allah’ın adıyla
            Allahım! Bütün sebeplerin müsebbibi ve onları bir tertip içerisinde işleten Sensin.
            Sen kalbleri de dilediğin gibi evirip çevirensin. İlk sebeplerin tertibini ve varlık
            mertebelerinde üst âlemlerin alt âlemlere olan tesirini iktiza eden hikmetin hakkı için
            Senden, sebeplerdeki urûc ve nüzûl kanunlarını ve sebeplerle müsebbepler arasındaki
            münasebetleri bana da göstermeni diliyorum. Diliyorum ki, bâtını zâhirde, zâhiri de
            bâtında zâhirin şuhûdu ile görebileyim. Âhirin aynında Evveli müşahede edebileyim. Ve
            yine varlık mertebelerindeki tertibin hikmetini ve sebepler perde kılınmadan önce
            gerçek Müsebbibi müşahede ve mülahaza edebileyim. Böylece “ğayn” yüzünden
            “ayn”dan, perdeye takılıp da verâsındaki hakikati görmekten mahrum olmayayım.
            Ey bütün izafî büyüklerin, yüce isimleri karşısında boyun eğdiği Yüceler Yücesi!
            Bütün her şey Seninle, Senin kayyûmiyetinle ayakta kalabilir ve varlığını devam
            ettirebilir. Sen ise bizatihî kâimsin ve hiçbir şeye muhtaç değilsin. Her şeyi ilk yaratan
            Mübdi’ ve örneği kendine ait, her şeyi kusursuz var ve inşâ eden Bâri’ Sensin. Her bir
            başlangıç için Sana hamd ü senalar ve her bir nihayet için şükürler olsun ey Bâkî! Ey
            Allahım! Bütün hayırlara sevk eden Sensin. Bütün bâtınların ötesindeki Bâtın Sensin.
            İlim ve kudretinle her şeye ulaşır, her şeyi kuşatırsın. İhtiyaçlarına göre bütün âlemleri
            nihayetsiz rızıklarla şâd eylersin. Efendimiz Hazreti Muhammed’e (sallallahu aleyhi ve
            sellem) ve Seyyidina İbrahim’e (aleyhisselâm) bereket bahşettiğin gibi bana da bereket
            bahşet Allahım! Her şey bidayette Senden gelmekte ve nihayette yine Sana rücû
            etmektedir. “O, Rahman ve Rahîm Allah’ın adıyla başlar.” “O, gökleri ve yeri yoktan
            var edendir. Bir şeyi yaratmak isteyince sadece ‘Ol!’ der, o da oluverir.”
            İlahî! Her sabitten evvel sabit olan hakikat Senin ezelî varlığındır. Sâmit ve nâtık her
            varlıktan sonra Bâki kalacak olan da yine Senin yüce Zâtındır. Senden başka bir ilah
            yoktur. Kibriya, ceberût, azamet ve melekût yalnız Sana aittir. Sen, zorba zalimleri
            kahreder, kurdukları tuzakları kendi başlarına geçirir, mülhitleri bozguna uğratıp
            darmadağın hâle getirir ve mütekebbirlerin burunlarını kırarsın. Ey her gâlibin üstünde
            mutlak Gâlip olan! Ey kudret elinden hiçbir kimse kaçamayan! Kibriyanın ridası,
            azametinin izârı, heybetinin otağı ve bunların verâsında Senden başka hiçbir kimsenin
            bilemediği bütün vasıfların hürmetine Senden, sonsuz heybetinden bana da bahşetmeni
            diliyorum. Ta ki, kalbler ve gözler o heybetin önünde hudû ve huşû ile dursun. Bütün
            ihsanlarının yanında ve ötesinde, beni hayatım boyunca Sana kulluk şerefiyle şerefyâb
            eyle. Sana karşı, zelle ölçüsünde bile olsa, günaha düşmekten beni koru. Söz ve
            fiillerimde İlahî te’yîdâtınla her zaman yanımda ol.
            Allahım! Bütün yüce ve münezzeh vasıflarınla Sen Sensin. Kalbleri sağlam ve sabit
            tutarak kaymaktan kurtaran ve gönüllerin tasalarını gideren yine Sensin. Senden başka
            hiçbir ilah ve ma’bud yoktur.
            Allahım! Efendimiz Hazreti Muhammed’e (aleyhisssalâtü vesselâm), tertemiz ehline,
            keremin müşahhas temcilcileri olan ashâbına salât ve selâm eyle ve onların hatırına
            yakarışlarımızı dergâh-ı izzetinde kabul buyur.
            Bütün hamdler, bütün şükürler, bütün senalar yalnız Yüceler Yücesi Allah’a aittir.
            Cuma Gecesi Virdi
            Rahman ve Rahîm Allah’ın adıyla.
            İnayet yalnız O’ndandır, biz de yardımı sadece O’ndan dileriz. İlahî! Şu kevn ü
            mekanda bütün sebep, müsebbip ve müessirler Senin kulundurlar. Mutlak Rab ve
            Mutlak Hâkim yalnız Sensin. Sen zıtları cem’ eden celâl ve cemâl sahibi Celîl ü
            Cemîl’sin. Zâtında haşmetinin bir sınırı yoktur. Zira Senin şuhûdunun bir sınırı yoktur.
            Muhakkak ki Sen, bizim müşahedelerimizden çok yücesin. Mutlak kemâl sahibisin.
            Bizim Seni vasfederken söylediklerimizden aşkın ve müteâlsin. Eşsiz cemâlin yegâne
            mâlikisin. Celâlinde, mümkin ve muhdes varlıkların evsâfından müteâl ve münezzehsin.
            Ulvî cemâlinde yaratılmışlara ait her türlü müyûlât ve huzûzâttan mukaddes ve
            müberrâsın.
            Zıtları bir araya getirdiğin sırrın hakkı için Senden, dağınıklığımı gidermeni ve
            varlıkta, varlığı kendinden ve gerçek yegâne varlık sen olduğunu bana müşahede
            ettirmeni diliyorum.
            Allahım! Bana cemâlinin hullesini giydir. Beni celâlinin tacıyla taçlandır. Taçlandır
            ki, beşerî nefisler bana râm olsun, isyankâr ruhlar boyun eğsin ve mukaddes sırlar bütün
            enginliğiyle bana açılsın. Kadrimi öyle yücelt ki, büyüklük taslayan bütün mağrurlar
            önümde dize gelsin. İzzet peşinde koşanlar tezellül içinde iki büklüm olsunlar. Elimden
            tut Allahım ve beni daima muhafaza buyur. Kulların arasında benim için yâd-ı cemîl
            vaz’ et. Karada ve denizde, her zaman ve her yerde beni sıyanet eyle. Halkı zalim olan
            beşeriyet ve nefsâniyet köyünden beni çıkar. Kevn ü mekanın dar sınırlarından beni
            âzâde et. Beni başka bütün taleplerden müstağni kıl ve bana, benim zenginliğimin Sana
            olan fakr u ihtiyacımda olduğu şuurunu duyur. İstenen ve ihtiyaç duyulan her hususta
            mutlak zenginliğin ile hep benim yanımda ol.
            Allahım! Benim yegâne kıblem Sensin ve kadr u kıymetim sadece Sana kulluğumdadır.
            Bütün dönüşler, bütün sonlar Sanadır. Sen kırık gönülleri tamir eder, zalimleri
            darmadağın hale getirir, korkanları himayene alır ve zalimlerin sinelerine korku üstüne
            korku salarsın. En yüce şan ve şeref, en câmi’ tecelli, en muhkem ve koruyucu hicap
            yalnız Senindir, Sana aittir. Sen Sübhansın; bütün eksikliklerden münezzeh, bütün kemâl
            vasıflarıyla muttasıfsın. Senden başka bir ma’bud yoktur. Bana da Sen yetersin. Sen ne
            güzel Vekîl’sin!
            “Halkı zalim olan ülkeleri cezaya çarptırdığı zaman Rabbinin çarpması işte böyle
            olur. Şüphesiz ki O’nun çarpması pek acı, pek çetindir.” “Biz de o suçlulardan
            intikam aldık. Çünkü müminleri desteklemek, Bizim uhdemize aldığımız bir borç idi.”
            Ey mahlûkatı yaratan, ölüleri dirilten, dağınık halde olanları bir araya toplayan,
            nurlarının feyziyle zevâtı tenvîr buyurup varlıklara vücut nuru veren Allahım! Bütün
            genişliğiyle mülk sadece Sana aittir. Senin şanın yücelerden yücedir. Topyekün varlık
            Senin kulundur. Melikler Senin hizmetçilerindir. Zenginler Sana olan fakr u ihtiyaçları
            sebebiyle kapının bendeleridir. Sen ise Zâtınla Ğaniy-yi Mutlak’sın ve bütün masivadan
            müstağnisin.
            Allahım! Her bir şeyi kendisine mahsus ölçü ile yarattığın ve yarattıkların içinde
            dilediklerine cenneti ve harîri, hilafeti ve mülk-ü kebîri ihsan ettiğin yüce ismin hakkı
            için Senden, içimdeki hırs ve ihtiraslarımı gidermeni, noksanlarımı ikmâl etmeni,
            nimetlerinin libası ile beni donatmanı, yakın ve uzak her maslahata uygun olan
            birbirinden güzel isimlerinden bana ta’lim buyurmanı, içimi haşyet ve rahmet, zâhirimi
            de heybet ve haşmet ile doldurmanı ve böylece düşmanların sinelerine korku, dostların
            gönüllerine de inşirah ve huzur salmanı diliyorum. “Onlar her hallerine nigehbân olan
            Rabbilerinden korkar ve kendilerine ne emredilirse onu yaparlar.”
            Rabbim! Senin feyz-i akdesini kabule müsait bir istidad-ı kâmil ile bana lütufta bulun.
            Ta ki, Senin arzında Sana layık bir halife olabileyim. Niyabeten bahşettiğin bu hilafet
            emanetinle, kullarını Senin gazabına sebep olacak amellerden uzaklaştırayım. Sen bu
            mukaddes hilafet payesini dilediğin kullarına ihsan eder, bu kudsî emaneti onlara taşıtır
            ve bu yüksek paye ile onları şereflendirirsin. Sen sonsuz kudretinle her şeye Kâdir’sin.
            Çünkü Sen her şeyden haberdar olan Habîr ü Basîr’sin.
            Salât ve selâm eyle Allahım, Efendimiz Hazreti Muhammed’e, temizlerden temiz
            ehline ve kerimlerden kerîm bütün ashâbına.
            Rabbim bana yeter; O ne güzel Vekîl’dir!
            Cumartesi Gecesi Virdi
            Rahman ve Rahîm Allah’ın adıyla
            Ey bütün varlık Kendisine kul ve köle olan Yüce Allahım! Senin varlığın bâkî ve
            dâimîdir. Hükmün bütün varlığa nâfiz ve geçerlidir. Sen ululuğun içinde mukaddes,
            mukaddesiyetin içinde de ulusun. Kevn ü mevcûdâtı görüp gözetmek Sana asla ağır
            gelmez. Hiçbir şey Sana gizli değildir. Dilediğini Kendi yoluna hidayet eder ve Yüce
            Zâtınla, Kendine en büyük ve en açık delil olursun. Ululuk ebediyyen Senin şanın, bütün
            hamdler de ilânihaye yalnız Senin hakkındır.
            Allahım! Senden muradına uygun şekilde saf ve dupduru bir vakit dileniyorum.
            Diliyorum ki, bu vakti Sana layık amel ve muamelelerle geçireyim. Bu berrak vaktin
            biricik gayesi başka değil yalnız Sana kurbiyet ve rızana kilitli ameller olsun.
            Allahım! Bana, amellerin hakikatini benim için inkişaf ettirecek parlak bir sır lutfet.
            Senden beraberinde hüküm ve işaret olan, onlara da fehm ü idrak eşlik eden bir hikmet
            diliyorum. Muhakkak ki, Sen, Seni yüce dost bilenlerin dostu, Sana yalvarıp
            yakaranların da dualarına icabet edensin.
            İlahî! Üzerimdeki nimetlerini ve müşahedeni hep devam ettir. Bana benim zâtımı,
            zâtım açısından değil, Sana mir’at ve ayna olması açısından göster. Göster ki, hep
            Seninle olayım ve hiçbir lahza kendimle başbaşa kalmayayım. Bana öyle bir ilm-i ledün
            ver ki, her âlim ruh o ilim karşısında inkıyad etsin.
            Allahım! Alîm ü Allâm gerçekte yalnız Sensin; her şeyi en güzel şekilde bilensin.
            “Büyüklük ve ikram sahibi Rabbinin adı yücelerden yücedir.” “Bilinmeyen nice
            hazineler ve görünmeyen gayb âleminin anahtarları O’nun yanındadır. Onları
            Kendisinden başkası bilemez. Karada ve denizde ne varsa hepsini O bilir.”
            Ey Yüceler Yücesi Rabbim! Üzerime nurundan öyle bir şua ifâza buyur ki, o nur
            bendeki gizli istidatları açığa çıkarsın. Ben de böylece bendeki kemâlâtı kendimden
            değil de Senin lütufların olarak müşahede edeyim. Sen nasıl nurunu üzerime ifâza
            ederek takarrubda bulunmuşsan, ben de beşerî sıfatlarımı kendimden silmiş olarak Sana
            yaklaşabileyim.
            Rabbim! Menzilleri seyr için takdir eden Sensin. Mertebeleri fayda ve zarara râci
            olmak üzere tertip eden, bunlar içinde hayra giden yolları dileyip sabitleştiren de yine
            Sensin. Biz, hayır yollarını ancak Senin göstermenle bulabiliriz. Sen ise ne bize ne de
            başka herhangi bir şeye muhtaç değilsin. Sen mahz-ı hayır, cûd-u sırf ve kemâl-i mutlak
            Sahibisin.
            Allahım! Nurunla varlığa var olma istidadı bahşettiğin ve karanlık gecelerin zulmetini
            giderdiğin yüce ismin hürmetine Senden, her nurun kaynağı ve her matlûbun gayesi olan
            nurunla bütün varlığımı doldurmanı diliyorum. Öyle doldur ki Allahım, vücudumun
            zerratına tevdî’ buyurduğun hiçbir şey bana gizli kalmasın. Bana hep Hakk’ın
            müşahedesini dillendirecek dosdoğru bir lisan ihsan et. Bunu da beyan ve belağatın en
            güzel şekilde gerçekleştiği cevâmiü’l-kelim ile yerine getirmeye muvaffak kıl. Bir
            kelime ile bile olsa haddimi aşan iddialı sözler söylemekten beni koru. Beni ve bana
            tâbi olanları her zaman basiret üzere tut.
            Yüce Allahım! Zihinleri karıştıracak, fitneye sebebiyet verecek ve kalblere şüphe
            atacak her bir sözden Sana sığınırım. Gerçek söz Senin ta’lîm buyurduğun söz, hakikî
            hikmet de Senin verdiğin hikmettir. Sen semaları direksiz ayakta tutan ve isimleri ta’lim
            buyuran Yüceler Yücesi’sin. Senden başka bir ilah yoktur. Sen Vâhid ü Ehad, Ferd ü
            Samed’sin. “Ne doğurdu ne doğuruldu, ne de herhangi bir şey O’na denk oldu.”
            mukaddes hakikatinin biricik Sahibisin.
            Ey Yüce Allahım! Resûl-i Müctebâ Efendimiz Hazreti Muhammed’e (aleyhisssalâtü
            vesselâm), tertemiz, pırıl pırıl aile efradına, kerem ve iyiliğin en öndeki temsilcileri olan
            bütün ashâbına salât ve selâm eyle. “İzzet ve kudret sahibi olan senin Rabbin onların
            bütün bâtıl iddialarından münezzehtir, yücedir. Selam bütün peygamberleredir.
            Bütün hamdler Âlemlerin Rabbi Allah’adır.”</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Tahakküm ve baskıyı meslek hâline getiren zorba zalimlere kudretiyle gem vuran ve
            karada ve denizde mevcut olan her şeyi ilmiyle kuşatan Yüce Allah Sübhan’dır; her
            türlü eksiklikten münezzeh ve her türlü kemâl vasıfları ile muttasıftır. Ben de, O’nun,
            kilitleri “el-azametü lillah/Azamet Allah’ın şanıdır.” ve anahtarı “Lâ havle velâ kuvvete
            illâ billahi’l-aliyyi’l-azîm/Gerçek havl ve kuvvet yalnız ululuk ve azamet tahtının
            yegâne sahibi olan Allah’a aittir.” kelime ve hakikatleri olan isimlerine sığındım.
            Ey o birbirinden güzel isimlerin sahibi olan Yüceler Yücesi Allahım! Nur-u vechin
            hakkı için bu kulunu şerîr kulların kötülüklerinden koru. Ey herkesten önce ve sonra
            Vâhid/tek olan ve kullarını en güzel şekilde koruyup kollayan Rabbim! Beni de
            muhafaza buyur. “De ki, O, Allah’tır, gerçek ilahtır ve birdir.” âyet-i kerîmesi hakkı
            için beni kimseye terk etme. Kasem olsun ki Allah birdir. “Kasem olsun Allah’a. (3
            defa)” “Allah Samed’dir.” “Kasem olsun Allah’a ki öyledir. (3 defa)” “Doğurmamıştır.”
            “Hayır, yemin olsun Allah’a ki, doğurmamıştır. (3 defa)” “Doğurulmamıştır.” “Hayır,
            yemin olsun Allah’a ki, doğurulmamıştır. (3 defa)” “Hiçbir şey de O’na denk
            olmamıştır.” “Hayır, yemin olsun Allah’a ki, hiçbir şey O’na denk olmamıştır. (3 defa)”
            Allahım! Bu hârika ve şerefi pek yüce olan İhlâs sûre-i celîlesi hakkı için, beni gökten
            inen, yerden çıkan ve anaların doğurduklarından kaynaklanan bütün kötülük ve
            zararlardan koru. Bin “Lâ havle velâ kuvvete illâ billahi’l-aliyyi’l-azîm” hakkı için
            duamı kabul buyur Allahım!
            Rahman ve Rahîm Allah’ın adıyla. “De ki, O, Allah’tır, gerçek ilahtır ve birdir.
            Allah Samed’dir. Ne doğurmuş, ne de doğurulmuştur. Ne de herhangi bir şey O’na
            denktir.” Rahman ve Rahîm Allah’ın adıyla. “De ki: Sabahın Rabbine sığınırım,
            yarattığı şeylerin şerrinden. Karanlığı çöktüğü zaman gecenin şerrinden. Düğümlere
            üfleyip büyü yapan büyücü kadınların şerrinden ve haset ettiği zaman hasetçinin
            şerrinden.”
            Rahman ve Rahîm Allah’ın adıyla. “De ki: İnsanların Rabbine, insanların yegâne
            Hükümdarına, insanların İlahına sığınırım. O sinsi şeytanın şerrinden. O ki,
            insanların kalblerine vesvese verir. O şeytan, cinlerden de olur, insanlardan da.”
            “Rahman ve Rahîm Allah’ın adıyla. Bütün hamdler, övgüler Âlemlerin Rabbi
            Allah’adır. Rahman ve Rahîm O’dur. Din gününün, hesap gününün tek hâkimidir.
            (Haydi, öyleyse deyiniz): ‘Yalnız Sana ibadet eder, yalnız Senden medet umarız.’ Bizi
            doğru yola, nimet ve lütfuna mazhar ettiklerinin yoluna ilet. Gazaba uğrayanların ve
            sapkınlarınkine değil.” Âmîn!</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Ey tasaları gideren ve onlardan kurtuluş yolları bahşeden Allahım! Gelip başıma
            konan belalardan beni de kurtar. Bu gam ve tasayı benden izale edecek Senden başka
            kimim var ki! Ey Yüce Rabbim! Bana karşı düşmanlık besleyenler canıma kastettiler ve
            onların elinden hiçbir surette kurtulamayacağımı zannettiler. Ben de onların tuzaklarını
            bozman için Sana teveccüh ettim, Senin kapına geldim. Sen ya Rabbî, korku ve reca
            hisleriyle kapına yönelenlerin biricik yardımcısısın. Ey “Tâ Hâ”’nın Rabbi! Başlarına
            gelecek bir felaketle, bir sadme ile o düşmanları sars. Onları helak et ve beni onların
            ellerinden kurtar.
            “O, Rabbinin izniyle her şeyi devirip yerle bir eden bir kasırgadır. Derken hepsi
            helak olup sadece meskenleri kaldı. İşte Biz, suça gömülmüş gürûhu böyle
            cezalandırırız.”
            Allahım! Bu cümleler, abd-i zelîlinden Mevlâ-yı Celîl’ine bir yakarışın ifadeleridir.
            Rabbim! “Bu dert bana iyice dokundu. Sen merhametlilerin en merhametlisisin.”
            Efendimiz Hazreti Muhammed (aleyhissalâtü vesselâm) ve O’nun ehl-i beyti hatırına
            dertlerimi, tasalarımı gider ve onlardan kurtulmam için bana fereç ve mahreç yolları
            ihsan eyle.
            Hamd ü senalar olsun gamları ve kederleri izale eden, ayıp ve kusurları örten,
            çokluğuna rağmen günahları affeden, Allâmü’l-Ğuyûb sıfatıyla açık-gizli her şeyi bilen,
            Eyyûb Nebî’nin bela ve derdini gideren, Hazreti Yusuf ile babası Hazreti Yakub’u
            (aleyhimesselâm) hazîn ayrılıklarından sonra tekrar kavuşturan ve her türlü noksandan
            muallâ ve muarrâ olan Yüceler Yücesi Allah’a. Hamd olsun O’na.
            “Ey Vedûd! (3 defa)” Ey Arş-ı Mecîd’in yegâne Sahibi! Ey her şeyi ilk yaratan Mübdi’!
            Ey hayattan sonra ölümü, ölümden sonra da hayatı geri veren Muîd! Ey dilediğini
            dilediği gibi icraya muktedir olan Kudreti Sonsuz! Arşının rukünlerini dolduran nur-u
            vechin hakkı için Sana yalvarıyorum. Bütün mahlûkatın üzerinde dilediğin gibi
            tasarrufta bulunduğun kudretin hatırına Senden dileniyorum. Her şeyi kuşatan nihayetsiz
            rahmetin hakkı için Senden talep ediyorum. Ey kapısının önünde diz çökenlerin yardım
            taleplerine icabet eden Muğîs! Senden başka bir ilah yok. Benim de Senin yardımına
            olan ihtiyacım çoklardan daha çok. Ey Merhametlilerin En Merhametlisi Rabbim! Ne
            olur, bu muhtaç kulunu yardımınla sevindir.
            Ey tasayı gideren, gamı izale eden Allahım! Tasalarımı gider, gamlarımı izale et.
            “İyyâke na’büdü ve iyyâke nestaîn/Yalnız Sana ibadet eder ve yalnız Senden yardım
            bekleriz.” hakikatinin hakkı için ısrarla adavette bulunan düşmanlarımı helak et.
            “Mağlûb düştüm.” ya Rab, “Sen bana yardım et.”</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Rahman ve Rahîm Allah’ın adıyla. Her güzelliği celbedecek ve bütün zararları
            defedecek havl ve kuvvet yalnız Aliyy ü Azîm olan Allah’a aittir. “Yüce ismi anılınca
            ne yerde ne de gökte hiçbir şeyin zarar veremeyeceği Allah’ın ismiyle ki, O Semî ve
            Alîm’dir. (3 defa)” “Allah’tan başka ilah bulunmadığına şahit bizzat Allah’tır. Bütün
            melekler, hak ve adaletten ayrılmayan ehl-i ilim de bu gerçeğe, Azîz ve Hakîm
            (mutlak galip, tam hüküm ve hikmet sahibi) Allah’tan başka ilah olmadığına
            şahittirler. Allah katında hak din, İslâm’dır.” Büyük Allah’tır. Biz de Allah’a çokça
            hamd ederiz. Rabbimizden, bütün mahlûkata beşîr ve nezîr, müjdeleyici ve ikaz edici
            olarak gönderilen Efendimiz Hazreti Muhammed’e (aleyhissalâtü vesselâm) salât ü selâm
            eylemesini dileriz. “Her türlü hamd O Allah’a mahsustur ki, asla evlat edinmemiştir.
            Hâkimiyetinde hiçbir ortağı yoktur. Acze düşüp de bir desteğe muhtaç olmamıştır, de
            ve tekbir getirerek O’nun büyüklüğünü ilan et.” âyet-i celîlesini okuyarak tekbirlerle
            Rabbimiz’in büyüklüğünü haykırır dururuz.
            Her şey Allah’ın adı ile başlar. Allah’tan başka bir ilah yoktur; sıdk ile iman edilecek
            en yüce gerçek budur. Allah’tan başka bir ilah yoktur; kulluk ve kölelik bir tek O’na
            olur. Allah’tan başka bir ilah yoktur; her lütuf ve rahmet O’ndan gelip bize ulaşır.
            Allah’ın yüce adıyla başladım. Yalnız O’na hamd ü senada bulundum. Allah’ın dinine
            sarıldım. Sırtımı Allah’ın hıfz u inayetine dayadım. Allah neyi, nasıl dilerse o öyle olur.
            Havl ve kuvvet yalnız Allah’a aittir ve O’nun lütfu iledir. “İşimi yalnız Allah’a tefvîz
            ve havale eylerim.” “Yardım ve muvaffakiyet yalnız Allah’tan gelir.” Benim sabrım
            da yalnız Allah’ın inayetiyledir.
            Ne güzel Kâdir’dir Allah! Ne güzel Mevlâ’dır Allah! Ne güzel yardımcıdır Allah!
            İyilik ve güzellikler sadece Allah’ın meşîet ve inayetiyle elde edilebilir, kötülük ve
            çirkinlikler yalnız Allah’ın dilemesi ve sıyanetiyle uzaklaştırılabilirler. “Size ulaşan
            her bir nimet Allah’tandır.” “Hüküm ve tasarruf bütünüyle sadece Allah’a aittir.”
            Ben de kifâyeti sadece Rabbim Allah’tan isterim. Yardımı yalnız Allah’tan dilerim.
            Tevbe ve istiğfarımı sadece Allah’a yaparım. Her türlü zarar ve kötülüğe karşı da bir
            tek Allah’a sığınırım. Salât olsun Allah’ın bütün nebilerine, bütün resûllerine ve bütün
            salih kullarına.
            “Mektup Süleyman’dandır (aleyhisselâm) ve ‘Rahman ve Rahîm Allah’ın adıyla.’ diye
            başlayıp, ‘Bana karşı kibirlenmeyin, itaat ve teslimiyet göstererek yanıma gelin.’
            diye devam etmektedir.” “Çünkü Allah: ‘Ben ve resûllerim elbette galip geliriz.’ diye
            hükmetmiştir. Şüphesiz ki Allah çok kuvvetlidir, mutlak galiptir.” “Onların tuzakları
            size hiçbir zarar veremez. Çünkü Allah, elbette onların yaptıklarını (ilmiyle,
            kudretiyle) kuşatmıştır.”
            Ey Yüce Allahım! Kim bana ya da yakınlarımdan birisine kötülük yapmak yahut zarar
            ve ziyan dokundurmak isterse, onun kötülüğüne Sen mâni ol, dilini düğümle, ağzına gem
            vur, ellerini bağla ve benimle onun arasına nasıl murat buyurursan öylece gir. Her şeyin
            v e “perçemini elinde tuttuğun” her canlının kötülük ve zararından beni koru.
            “Şüphesiz ki Rabbim, dosdoğru bir yol üzerindedir.”
            “Allahım! Biz hepimiz, bilerek herhangi bir şeyi Sana ortak koşmaktan yine Sana
            sığınıyor ve bilmediklerimizden dolayı da yine Senin bağışlamanı diliyoruz. (3 defa)”
            Allahım! Benim için dua eden kullarını bana ve beni onlara sevdir. Beni hem muhib
            hem de mahbûb eyle. Beni bütün münzel kitaplara iman eden, Resûlünün lisanıyla gelen
            her şeye yakîn ölçüsünde inanan kullarına dâhil et. Her türlü âfet ve felaketten beni
            koru. Seçip sırat-ı müstakime hidayet buyurduğun sevgili kulların zümresine beni de kat.
            Nezdindekilerle alâkalı müşahede ufkumu genişlettikçe genişlet. Öyle genişlet ki, ne
            hakkımda ta’cîl buyurdukların için te’hîr, ne de te’hîr buyurdukların için ta’cîl talep
            etmeyeyim. Ey fazlı büyük olan Allahım! Kalbimi, Senin her şeyin başı olan
            muhabbetinle öylesine doldur ki, onda Senden başka hiçbir şey için yer kalmasın.
            Efendimiz Hazreti Muhammed’e (aleyhi efdalüssalavât ve ekmelüttahiyyât), tertemiz
            âline, kerem ve iyilik numûnesi ashâbının her birine salât ü selâm eyle ve o salavât
            hakkı için dualarımı kabul buyur Allahım! Âmîn! “İzzet ve kudret Rabbi olan senin
            Rabbin, onların bütün bâtıl iddialarından münezzehtir, yücedir. Selam bütün
            peygamberlere. Hamd ü senalar Âlemlerin Rabbi Allah’a.”</turkce>
        <anlam></anlam>
        <adet>3</adet>
    </dua>


    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Âlemlerin Rabbi Allah’a sonsuz hamd ve sena, Efendimiz Hazreti Muhammed’e (aleyhi
            ekmelussalavât ve etemmütteslîmât), âline ve ashâbına nihayetsiz salât ve selâm olsun.
            Ey Allahım! Ey Hayy u Kayyûm! Yalnız Sana sığındım, bir tek Sana iltica ettim;
            “Bismillah/Allah’ın adıyla” kelime-i mübeccelesinin himayesi, kifâyeti, vikâyesi,
            hakikati, burhanı, melcei ve emanıyla beni zâhir-bâtın bütün düşmanlardan Sen himaye
            buyur. Ey Evvel ü Âhir! Beni “Maşaallah! Allah ne güzel dilemiş ve yapmış! Ondan
            başka gerçek güç ve kuvvet sahibi yoktur.” kenzinin kuşatıcı, sırlı, gizli atmosferi içine
            al. Ey Halîm ve ey Settâr! Üzerime, “Allah’ın ipine sımsıkı sarılın.” âyetinin
            muhafazasını, perdesini, örtüsünü, sıyanetini ve necatını indir. Ey Muhît, ey Kâdir!
            Ruhumun, nefsimin ve cismimin üstüne, “Unutmayın ki en güzel elbise, takvâ
            elbisesidir. İşte bunlar Allah’ın âyetlerindendir.” âyetinin emân, ihâta, mecd, otağ, izz
            ve azametini bina et. Ey Rakîb, ey Mücîb! Canımı, dinimi, ehlimi, malımı ve
            evlatlarımı, “Allah dilemedikçe bu onlara asla zarar veremez. Onun için müminler de
            yalnız Allah’a güvenip dayansınlar.” âyetinin kilâet, sıyanet ve imdadıyla koruyup
            gözet. Ey Mâni’ ve ey Dâfi’! İsimlerin, âyetlerin ve kelimelerin hakkı için beni şeytanın
            ve zalim yöneticinin şerrinden koru. Bir zalim ya da bir cebbâr şayet bana zulmedecek
            olursa, onu “Allah’ın kendisini çepeçevre saran bir azabı” çarpsın. Ey Müzill ve ey
            Müntakim! Zalim kullarından ve onların avenesinden beni Sen koru. Şayet onlardan
            herhangi biri bana bir kötülük dokundurmak için teşebbüs ederse, “Baksana, Allah’ın
            kendisini şaşırtıp, kulağını ve kalbini mühürlediği, gözlerine de perde çektiği
            kimsenin hâline! Hakkı görmemekte ve azgınlıkta ısrar etmesi sebebiyle Allah’ın
            şaşırttığı bu kimseyi kim yola getirebilir?” âyet-i celîlesiyle onu hizlana ve hüsrana
            uğrat. Ey Kâbıd(z) ve ey Kahhâr! Onların tuzak ve komplolarına karşı Sen benim
            yanımda ol. “Yardımcıları Allah’a karşı kendisine yardım edip de onu kurtaramadı.”
            âyet-i celîlesinin hüsrana uğratması, hezimet yaşatması ve helake sürüklemesi ile onları
            benden mezmûm ve rüsvay bir şekilde uzaklaştır. Ey Sübbûh, ey Kuddûs! Bana, “Gel!
            Endişe etme, çünkü sen güven içinde olanlardansın!” hitab-ı mübeccelinin lezzetini
            duyur. Ey D(z)ârr, ey Mümît! Onlara da, “Âlemlerin Rabbi Allah’a hamd olsun ki
            böylece, zulmedip duran o gürûhun arkası kesildi.” âyetinde zikrettiğin azap, vebâl ve
            zevâli yaşat. Ey Selâm, ey Mü’min ve ey Müheymin! “Dünya hayatında da âhirette de
            müjde vardır onlara. Allah’ın hükümlerinde olsun, verdiği sözlerde olsun, asla
            değişiklik olmaz.” âyetinin bidayet ve nihayeti hakkı için beni zalim düşmanların
            savlet, saldırı ve tahakkümlerinden emin kıl.
            Ey Azîm ve ey Muizz! Beni, “O inkârcıların sözleri seni üzmesin. Çünkü bütün izzet
            ve üstünlük Allah’ındır.” âyetinin delalet ettiği mehabet, kibriya, celâl, saltanat,
            melekût, galibiyet ve azamet tacıyla taçlandır. Ey Celîl ve ey Kebîr! Beni, “Onu
            görünce hayran kaldılar, onun güzelliğine dalıp gittiklerinden, farkında olmadan
            kendi ellerini kestiler.” âyet-i celilesinin ikbal, kemâl, cemâl, celâl elbisesiyle donat.
            Ey Azîz ve ey Vedûd! Üzerime sevgini at. Öyle at ki, “Memnun olacağınız bir şey
            daha var: Allah’tan bir yardım!” âyet-i kerîmesinin mazmûnu mûcebince bütün
            kullarının kalbleri muhabbet, izzet ve meveddet ile hudû ve inkıyat içerisinde bana
            teveccüh etsin. Ey Zâhir u Bâtın! “Allah onları sever, onlar da Allah’ı severler. Onlar
            müminlere karşı alçak gönüllü, kâfirlere karşı onurlu ve zorludurlar. Allah yolunda
            mücahede ederler.” hakikatinin envâr, esrâr ve âsârını benim için de izhar buyur. Ey
            Samed ve ey Nur! “Seninle münakaşaya kalkışanlara de ki: Ben yüzümü, özümü
            Allah’a teslim ettim.“ âyet-i kerîmesinin aydınlık, üns, cemâl ve duruluğuyla yüzümü
            Zâtına tevcîh buyur. Ey Cemîl, ey gökleri ve yeri yoktan yaratan Bedî’ ve ey celâl ve
            ikram sahibi! “Ya Rabbi! Çözüver şu dilimin bağını. Ta ki anlasınlar sözümü.”
            âyetinin fesâhat, belâğat ve parlaklığıyla ve “Sonra derileri ve kalbleri Allah’ı
            anmakla sükûnet bulur.” âyetinin re’fet, rikkat ve rahmetiyle beni güzelleştir. Ey
            yakalayıp derdest etmesi pek şiddetli olan! Ey Cebbâr! “Gerçekte yardım ancak
            Allah’tandır, başkasından değil.” âyetinin ceberût, izzet ve azametinden beni de
            heybet, kuvvet ve dayanma gücü kılıcıyla kuşat. Ey Bâsıt, ey Fettâh! “Ya Rabbî!
            Genişlet göğsümü, kolaylaştır işimi.” âyetindeki sürûr ve huzuru benim için de
            devamlı kıl. “Biz Senin göğsünü açıp genişletmedik mi?” âyetinin cemâl ve rahmet
            tecellîlerini bana da duyur. “O gün, müminler de, Allah’ın verdiği nusret sayesinde
            sevinecekler.” âyetindeki işaret ve müjdelerle beni de mesrûr eyle. Ey Latîf, ey Raûf!
            “İşte onlar iman edip gönülleri Allah’ı zikretmekle, O’nu anmakla huzur bulan
            kimselerdir.” ferman-ı sübhaninde buyurduğun bahtiyar kullarından olabilmem için
            kalbimi iman, itmi’nan, sekîne ve vakar ile doldur. Ey Sabûr ve ey Şekûr! “Nice küçük
            topluluklar vardır ki, Allah’ın izniyle, büyük topluluklara galip gelmiştir.”
            hakikatinde işaret buyurduğun temkîn, yakîn ve sebat libasıyla donanmış kullarının
            sabrını benim üzerime de yağdır.
            Ey Hafîz! Ey Vekîl! “O insanın önünde ve ardında devamlı surette nöbetleşerek
            görevlendirilen melekler vardır. Bunlar, Allah’ın emrinden ötürü, onu koruyup
            kollarlar.” âyetini zuhûr ettirerek, işaret buyurduğun muhafızlarla beni de muhafaza
            buyur. Ey Allahım! Ey Kâim! Ey Dâim! “Hem siz, Allah’ın size tanrı oldukları
            hakkında hiçbir delil indirmediği şeyleri O’na ortak saymaktan korkmuyorsunuz da,
            nasıl ben sizin O’na ortak koştuğunuz şeylerden korkarım?” diyerek gürleyen
            (İbrahim aleyhisselâm) kulunu sâbit-kadem eylediğin gibi beni de sâbit-kadem eyle. Ey
            en güzel Mevlâ ve ey en güzel Yardımcı! Kavmi kendisine “Sen bizimle alay mı
            ediyorsun?” dediğinde, onlara “Allah’a sığınırım.” diyen (Mûsa aleyhisselâm) kuluna
            yaptığın nusret ile yardım et. Ey engin rahmetiyle kullarının maslahat ve menfaatlerini
            gözeten, onları bağışlamayı murad buyuran Tâlib ve ey Gâlib! “Muhakkak ki Biz, seni
            bir şahit, bir müjdeci ve uyarıcı olarak gönderdik ki Allah’a ve Resûlüne iman
            edesiniz.” âyetinde işaret buyurduğun ta’zîz ve tevkîr ile nasıl Efendimiz Hazreti
            Muhammed’i (sallallahu aleyhi ve sellem) te’yîd eylemişsen beni de öyle te’yîd eyle. Ey Kâfî
            ve ey Şâfî! “Eğer Biz bu Kur’ân’ı bir dağın tepesine indirseydik onun, Allah’a tazimi
            sebebiyle başını eğip parçalandığını görürdün.” âyetinin eşsiz ve müstesna
            tecellîlerinden beni de müstefîd eyle ve kötülük düşünen düşmanlara karşı beni
            başkalarının yardımına muhtaç bırakma. Ey Vehhâb ve ey Rezzâk! “Allah’ın bahşettiği
            rızıktan yiyin, için.” kudsî fermanını benim hakkımda da musahhar ve müyesser kıl.
            Sonsuz lütfunla rızıklarını bana da ulaştır. Ey Vâhid ü Ehad! “O hâlde şu gerçeği hiç
            unutma ki, Allah’tan başka bir ilah yoktur.” buyurarak takvayı Efendimiz Hazreti
            Muhammed’e (aleyhi elfü elfi salâtin ve selâm) azık ve yoldaş ettiğin gibi bana da yoldaş et. Ey
            Veliyy ve ey Aliyy! “Bu daha hayırlıdır.” ve “Bu Allah’tan bir fazl u ihsandır.”
            âyetlerini benim hakkımda da tecellî ettir ve beni vilâyet, inayet, riâyet ve selâmet ile
            koruyup gözet. Ey Ğaniyy, ey Kerîm! “Allah Resûlü’nün huzurunda seslerini
            ayarlayanlar”a ikram ettiğin saadet, siyadet/hâkimiyet ve liderlik, keramet/şeref, onur
            ve mağfiret ile bana da ikramda bulun. Ey Tevvâb, ey Rahîm! “O müttakiler ki çirkin
            bir iş yaptıklarında veya kendi nefislerine zulmettiklerinde, peşinden hemen Allah’ı
            anar ve günahlarının affedilmesini dilerler. Zaten günahları Allah’tan başka kim
            affeder ki.” âyet-i celîlesinde bahsettiğin kullarından olabilmem için bana tevbe-i
            nasûhun, en hâlis, en sâfî, en içten tevbenin yollarını aç ve tevbelerimi kabul buyur. Ey
            Rahman ve ey Rahîm! Benim âkıbetimi de, kendilerine “De ki: Ey çok günah işleyerek
            kendi öz canlarına kötülük etmede ileri giden kullarım! Allah’ın rahmetinden
            ümidinizi kesmeyiniz. Allah bütün günahları affeder.” beyan-ı mübecceliyle hitap
            buyurduğun, gönüllerini reca hisleriyle doldurduğun ve nihayet necât ile sevindirdiğin
            hususî kullarının âkıbeti gibi güzel eyle.
            Ey Semî’, ey Alîm ve ey Karîb! Beni de “müttakiler için hazırlanan” Adn cennetine
            yerleştir. “Onların orada duaları; ‘Sübhansın Allah’ım! Her türlü noksandan
            münezzeh ve yücesin!’; birbirlerine iyi dilek ve temennileri ise hep ‘Selam!’dır.
            Duaları; ‘El-hamdü lillahi rabbi’l-âlemin/ Hamd Âlemlerin Rabbi Allah’a
            mahsustur.’ diye sona erer.”
            “Ey Allah! (3 defa)” “Ey Nâfi’! (3 defa)” “Ey Rahman! (3 defa)” “Ey Rahîm! (3 defa)” Ey
            Yüceler Yücesi Allahım! Birbirinden güzel bütün bu isimlerin, âyetlerin ve kelimelerin
            hakkı için bana nezdinden beni destekleyecek açık bir delil, bol rızık, huzurlu ve
            mutmain bir kalb, bol ve faydalı ilim, aydınlık ve nûranî bir kabir, kolay bir hesap ve
            Firdevs cennetinde geniş bir yer ihsan etmeni diliyorum. “Allah’ı bütün eksikliklerden
            tenzih ederim. Ben asla müşriklerden değilim.”
            Allahım! Nebiy-yi Ümmî Efendimiz Hazreti Muhammed’e, tertemiz ve dupduru ehline,
            kerem ve iyilik temsilcileri olan ashâbına, Sen dâim oldukça devam edecek, Sen bâkî
            kaldıkça sürüp gidecek bir salât ü selâm ile salât ve selâm eyle. Âmîn! Âmîn!
            Duanın Hâtimesi
            Allahım! Senin fazlına, keremine ve ihsanına dehâlet ediyorum.
            “Bismillahirrahmanirrahîm”in kudretiyle kadrimi yücelt. Sadrıma genişlik ver.
            İşlerimi kolaylaştır. Hiç ummadığım yerlerden sürpriz şekilde maddî-manevî rızıklar
            ihsan et. Ey “Hû! (3 defa)” “Kâf Hâ Yâ Ayn Sâd” “Hâ Mîm. Ayn Sîn Kâf.”İ zzetinin
            cemâli, heybetinin celâli, kudretinin izzeti ve azametinin ceberûtu hürmetine beni,
            “Onlara bir korku yoktur; onlar bir üzüntüye de uğramazlar.” müjdesiyle serfiraz
            kıldığın salih kullarından eyle.</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Ey Yüceler Yücesi Allahım! Rubûbiyetinin sübûtu, samedâniyetinin azameti,
            ulûhiyetinin satveti ve vahdaniyetinin kudreti hakkı için huzurunda Sana yalvarıp
            yakarıyorum.
            Allahım! Senden, enbiya ve mürselîn şanı için, ârif kullarına açtığın fütûhâtı bizim
            için de açmanı diliyorum. Ne olur Allahım, her hâlimi bir nizam ile ıslah buyur.
            Fiillerimi güzelleştir. Beni fakirlik eleminden, belalardan, hakkımdaki acı hükümden ve
            şeytanın şerrinden kurtar.
            Allahım! Beni salihlerden ve lütuflar karşısında hep şükürle gerilen kullarından eyle.
            Bütün işlerimde intizam içinde olmayı benim için müyesser kıl. Hakkımda hayırlı olan
            muratlarımı gerçekleştir. Beni her türlü kötülük ve isyandandan uzak, bütün salih
            amellere de yakın tut. Kalbimi marifet ve amel-i salih ile nurlandır. Sen şüphesiz her
            şeye kâdir bir Kudreti Sonsuzsun Allahım! Peygamber Efendimiz Hazreti Muhammed’e
            (aleyhisssalâtü vesselâm), aile fertlerine ve bütün ashâbına salât ve selâm eyle ve onların
            yüzü suyu hürmetine bizim dualarımıza yüce nezdinde icabet mührü vur. Bütün hamd ü
            senalar yalnız, yalnız Sanadır, ey Âlemlerin Rabbi olan Ulu Allahım!</turkce>
        <anlam></anlam>
        <adet>3</adet>
    </dua>


    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Allahım! Efendimiz Hazreti Muhammed’e ve âline, Senin sonsuz kemâlin ve onun
            kemâlinin büyüklüğü ölçüsünde salât eyle.
            Allahım! Senden, hoşnut olduğun ve murad buyurduğun en faziletli, en mükemmel
            salavât ile, bütün kulların ve bizim Efendimiz, tevhid ehlinin imamı, mezîd dairelerinin
            merkez noktası, levh-i esrar, nur-u envâr, bütün asırlarda yaşayan insanların sığınağı,
            ezel lisanıyla ebed minberlerinin biricik hatibi, nâsut âleminde lâhut nurlarının
            müstesna mazharı Hazreti Muhammed’e (aleyhisssalâtü vesselâm) salât eylemeni diliyorum.
            Bütün esmâ ve sıfâtınla, Sana, Senin inayetinle ve Senin nezdinde ibadet ü taatta
            bulunan O’dur. Senin ancak dostlarına layık gördüğün hususî cevher ve zinetlerle
            muhallâ ve müzeyyen müstesna kulun O’dur. Nübüvveti itibariyle eşi ve benzeri
            olmayan yekta-yı mutlak O’dur. Muhammediyet sırrıyla, ne zâhirde ne de bâtında yüce
            makamına yaklaşılması mümkün olmayan ferd-i mukaddes O’dur.
            O’dur ümmetinin rahmeti engin sahibi. O’dur ilmiyle de eşsiz seyyid ve efendi. O’dur,
            vehim zulmetlerini hak ve yakîn şualarıyla mahvedip silen. O’dur, nur-u mübîn ile
            şeytanların vesvese şüphelerini kökünden kesen. O’dur, en büyük şefaatçi, şefaati kabul
            edilen en kerîm elçi, en doğru ve sağlam yolun, en muhkem zikrin biricik sahibi. O’dur
            müstesna sevgili ve O’dur Hakk’ın en açık, en zâhir delili.
            Hakâik-i Ferdâniyye libaslarıyla mütecellî O’dur. Şuûn-u Rabbâniyye safvetiyle
            mütemeyyiz O’dur. Senin havl ü kuvvetinle eşya üzerinde tasarruf sahibi olan O’dur.
            Ademden vücuda çıkmaları hususunda, Senin kudretinle zerrât-ı kâinata el uzatıp yardım
            eden O’dur. Rahmanî ihtisasların kâbesi, Samedânî yakînin cadde-i kübrası O’dur. O,
            en müstesna kulların içinde, zâhir ve bâtın, Senin en faziletli kulundur. O, en büyük
            kulların arasında açık ve gizli, Senin en mükemmel kulundur. İnfial ve mahlûkiyet
            dairesinde kemâl noktasının nihaî zirvesini O tutar. Senin yarattıkların içerisinde birine
            “Vücut” ismi verilecekse buna en layık olan da şüphesiz O’dur.
            Söz ve fiillerde kaza ve kaderin mütenevvî tecellîlerini en güzel şekilde alıp kabul
            eden O, Senin mülkün olan bütün memleketlerinde en câmi’ zıllüllah O, Senden başka
            ne varsa hepsi üzerinde Senin ulvî füyûzâtından durmadan köpüren fazlın O’dur.
            Manevî istivânın mahalli O, Ehadiyet ve Samedaniyet hazinelerinin sırrı O, hem tafsîl
            hem de icmâl bakımından bütün âlemlere gönderilmiş olması hasebiyle daveti en
            şumüllü olan da yine O’dur.
            O’nun yüzu suyu hürmetine Sen hataları affeder, O’nun hatırına günahları bağışlar,
            O’nun hakkı için arz ve sema ehlini ihsanlara gark edersin. Mele-i A’lâ’yı O’na
            teşrifatçı eyledin. Evvel-âhir, dünyada ve âhirette O’nu sena ettin. O’nun hazinesine
            koyduklarından bütün varlığa infakta bulundun ama o, başta olduğu gibi, yine hep dolu
            olarak kaldı. O’na indirdiğin ve O’nunla gerçekleştirdiklerinle O’nu, en mukaddes
            makamların ve en nâdir kemâlâtın sahiplerine üstün kıldın.
            Allahım! Mustafâ, müctebâ ve murtazâ kulun ve nebin, mukaddes davet yükünün
            kâimi, Senin hüccet ve delillerinin fasîh dili, Seninle, Senin inayetinle kullarını Sana
            getiren hidayet şehrâhının eşsiz rehberi, Senin izninle Senin huzuruna davet eden
            müstesna davetçi, Efendimiz Hazreti Muhammed’e salât eyle. Senin nurunun
            ufuklarında, butûn ve zuhûr feleklerinde her biri bir yıldız olan, hiç ayrılmadan hep
            Senin Nebî’nin kapısında duran, O’na olan ihtiyaçlarının şuuruyla yaşayan, O’nu çok
            seven ve O’nun tarafından sevilen, kurbuna mazhariyet için yarışan, yolunda canlarını
            ortaya koyan, her hallerinde getirdiği mukaddes kitabın ahkâmına tâbî olan, akâid-i
            hâkka üzerine kalblerini muhafaza buyurduğun, gönüllerini ve vicdanlarını Resûlü’nün
            hoşnutluğuna muhalif hallerden arındırdığın âl ü ashâbına, mirasçılarına ve kıyamet
            gününe kadar bihakkın onlara ittiba edenlere de salât ve selâm eyle Allahım! Âmîn!</turkce>
        <anlam></anlam>
        <adet>3</adet>
    </dua>


    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Allahım! Bütün mahlûkatının en kâmili, arz ve semavat ehlinin seyyidi, en büyük nur,
            tılsımlı hazine, yekta cevher, engin sır, manası ve muhtevası itibariyle eşsiz,
            yaratılmışlar içerisinde bir misli ve benzeri olmayan Efendimiz Hazreti Muhammed’e
            (sallallahu aleyhi ve sellem) salât ve selâm eyle. Mesajı bütün çağları kuşatan İnsanlığın
            İftihar Tablosu O Şanı Yüce Nebî’nin zamanımızdaki ete-kemiğe bürünmüş, cemaat
            enginliğinde bir ferd-i ferîd, Cenab-ı Allah’ın kaza ve hükümlerindeki hüccet ve
            umdesi, O’nun mahlûkatına olan matmah-ı nazarı, insanlar arasında en doğru şekilde
            Hakk’ın ahkâmını uygulayan, ruhaniyetiyle ve nuraniyetinin nuruyla bütün âlemlere feyiz
            ifâza eden; kendisini meleklerin ruhlarına şahit tuttuğu, bütün varlık için bir emn ü eman
            olmak üzere bu zamanda hususî payelerle serfiraz kıldığı, vücut dairesinin kutbu, sem’
            ve şuhûd mahalli; hakkın mazharı ve sıdkın madeni olduğu için kâinattaki her zerrenin
            harekât ve sekenâtından haberdâr olan bu zamandaki halifesinden de razı ol.
            Ey geleceğinde zerre kadar şüphe olmayan mahşer gününde bütün insanları bir araya
            getirecek olan Yüceler Yücesi Allahım! Beni de ona kavuştur ve onunla bütünleştir. Ta
            ki, her iki cihanda ondan cüdâ düşmeyeyim. Hiçbir hâlde ondan ayrılmayayım. Her işte
            onun gibi olayım ve bunu yaparken de ona mümasil olma ve ötesine geçme
            mülahazasıyla değil de yine ona ittiba ve ondan istifade şuuru içinde bulunayım.
            Allahım! Kendileriyle dua edildiği zaman kabule vesile olan birbirinden güzel
            isimlerin hakkı için Senden dileniyorum: Beni birbirinden hoş ve güzel nimetlerinle
            sevindir. Bana Senden olan beklentilerimde haybet yaşatma. Beni haybet ve hüsrana
            uğramış bir kulun olarak huzurundan uzaklaştırma ve Senin hususî bir donanımla donatıp
            hükümlerini kendisiyle yeryüzünde tenfîz buyurduğun kullarının yanında bana hüsran
            yaşatma. Şüphesiz ki Sen, keremiyle ma’ruf bir Vâhid ü Kerîm, ben ise her zaman Senin
            inayet ve sıyanetine muhtaç bir abd-i fakirim.
            Allahım! Efendimiz Hazreti Muhammed’e (sallallahu aleyhi ve sellem), tertemiz, dupduru
            ehline, kerem ve iyilik temsilcileri olan ashâbına salât eyle ve onların hatırına
            dualarımı yüce katında kabul buyur.</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Îcad, cûd ve vücudda ilk, her şahid ve meşhûdun fatihi, hazret-i müşahede ve şühûd,
            ayn-ı maksûd olan sırr-ı bâtın ve nur-u zâhir, âlem-i halk içinde ubûdiyette herkesin
            önünde, yüce ruh-u akdes, parlak nur-u ekmel, Hazret-i Ma’bûd’a karşı olan kulluğunu
            kemâliyle yerine getiren, ruhuma hazret-i rûhâniyetinden feyz akıtılan, nûrâniyetinin
            şuaları mişkât-ı kalbimi aydınlatan, Resûl-i A’zam, Nebiy-yi Ekrem, Veliy-yi Mukarreb
            ve Mes’ûd Peygamber Efendimiz Hazreti Muhammed’e (aleyhi ekmelüssalavât ve
            etemmütteslîmât) ve O’nun sırlarına hazine, nurlarına çerağ, kamerlerine matla’,
            hakikatlerine kenz; yaratılmışlara hidayet rehberi, iktida edenlere hidayet yıldızı olan
            ashâb-ı kirâmına çok salât ve selâm olsun. “Allah’ı bütün eksikliklerden tenzih ederim.
            Ben asla müşriklerden değilim.” “Allah bize yeter; O ne güzel vekildir!” Hakikî havl
            ve kuvvet yalnız Aliyy ü Azîm Allah’a aittir. Bir kez daha ve her zaman Allah’ın salât
            ve selâmı Efendimiz’in ve pırıl pırıl aile efradının, kerem mümessili ashâb-ı güzininin
            üzerine olsun. “İzzet ve kudret Rabbi olan senin Rabbin, onların bütün bâtıl
            iddialarından münezzehtir, yücedir. Selam bütün peygamberlere. Bütün hamdler
            Âlemlerin Rabbi Allah’adır.”</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Efendimiz Hazreti Muhammed’e, paklardan pak, temizlerden temiz ehl-i beytine, her
            biri bir kerem ve iyilik timsali olan ashâb-ı güzîninin hepsine salât ve selâm olsun.
            “Âyetlerimize iman edenler sana geldikleri zaman onlara: ‘Selam sizlere!’ de!
            Rabbiniz merhameti Kendi Zâtına temel bir ilke edinmiştir. Sizden kim bilmeyerek bir
            günah işler de sonra ardından tevbe eder ve hâlini düzeltirse O’nun da Ğafur ve
            Rahîm (çok affedici ve merhametli) olduğunu bilmelidir.” “Gökleri ve yeri yoktan
            var eden O’dur. O’nun nasıl çocuğu olabilir ki Kendisinin eşi de yoktur. Gerçek şu
            ki; her şey O’nun mahlûkudur ve O her şeyi hakkıyla bilir. Rabbiniz Allah, işte bu
            vasıflara sahip olan Yüce Zâttır. O’ndan başka ilah yoktur. Her şeyi yaratan O’dur.
            O hâlde yalnız O’na ibadet edin. Her şeyin yönetimi O’nun elindedir. Gözler O’na
            erişemez. O’nun ilmi ise bütün gözleri ihata eder. (Gözlerin görmediği her şeye nüfuz
            eden, her şeyden haberdar olan) Latîf ve Habîr O’dur.” “Elif Lâm Râ” “Kâf Hâ Ayn
            Sâd” “Hâ Mîm. Ayn Sîn Kâf” “Ya Rabbî, adaletle hükmünü ver! Rabbimiz
            Rahman’dır, sizin bunca isnad ve iftiralarınıza karşı yegâne müsteandır.” “Tâ Hâ.
            Kur’ân’ı sana, meşakkat çekip, bedbaht olasın diye indirmedik. Yüce gökleri ve yeri
            yaratan tarafından onu, Yaratana saygı duyanı uyaran, irşad eden buyruklar hâlinde
            tedricen indirdik. O, Rahman’dır (Sonsuz merhamet ve şefkat sahibidir.), arşa çıkmış,
            (Hükmünü yürütmüştür). Göklerde ne var, yerde ne varsa O’nundur. Bu, ikisi
            arasında olan, yerin altında olan da O’nun’dur. İster yavaş konuş, ister açıktan,
            O’na göre birdir. Zira O gizliyi de, gizlinin gizlisini de bilir. O’dur Allah, O’ndan
            başka yoktur ilah. En güzel isimler ve vasıflar O’nundur.”
            Ey açık-gizli her şeyi görüp bilen Allahım! Sen en iyi bilirsin ki, ben cehaletle ma’ruf,
            Sen de ilimle mevsufsun. Ya Rab, ne olur ezelî ilminle bildiğin bu hâlime rahmetinle
            muamele et ve beni cehaletten kurtar. Ya Allah, ya Mâlik, ya Vehhâb! Hakkımızda Senin
            hoşnutluğuna vesile olacak nimetlerinden bize de mevhibelerde bulun. Bizi, her zaman
            fitnelerden koruyacak (manevî) urbalarla donat. Nezd-i Ulûhiyetinde, bizim için
            noksanlık sayılan her türlü masiva kirinden bizleri arındır. Ya Allah, ya Aliyy, ya Azîm,
            ya Kebîr! Vicdanlarımıza yalnız Sana muhtaç bulunduğumuzu duyur ve bizi varlığa karşı
            ihtiyaç alâkalarından kurtar. Bize fakirlik ve zenginlikten hakkımızda hayırlı olanı ve
            Senin dostlarına yaraşanı lutfet Allahım! Her nefesimizde, yaşadığımız her lahzada bizi
            günahlardan koru. Senin kapıkulların olduğumuzu ve kulluk şuuru içinde hareket
            etmemiz gerektiğini lütfen ve keremen bize her zaman hatırlat. Bizi, yaşarken kâmil
            olarak yaşamamıza, Sana gelirken de kâmil olarak gelmemize vesile olacak Senin
            rahmet yağmurun olan ledünnî meârif ile feyizlendir.
            Ey azamet tahtının biricik Sultanı! Hamd ü senalarla övülmeye, tekbîr u temcîdlerle
            şanının yüceliği her zaman ikrar edilmeye layık yegâne Rab Sensin. Dilediğini dilediğin
            gibi gerçekleştirmeye muktedir olan da yalnız Sensin. Sürurumuzun da hüznümüzün de
            ne ile, niçin ve nasıl olduğunu en iyi Sen bilirsin. Bizim hakkımızda gerçekleşecekler
            de, bizden sâdır olacaklar da hep Senin hükmündür. Hükmün de Senin muradına uygun
            şekilde gerçekleşir. Onun gerçekleşmemesini istemek bizim için sû-i edep sayılır. Biz,
            sadece en seçkin kulların olan peygamberlerini ve onların izinde yürüyen dosdoğru ve
            mümtaz kullarını te’yîd buyurduğun gibi bizleri de nezdinden bir ruh ile desteklemeni
            dileriz. Hiç şüphesiz Sen her şeye kâdirsin.
            Ey gökleri ve yeri yaratan, hem şehadet hem de gayb âlemlerini bilen Ulu Allahım!
            Kulların arasında olup biten meselelerde hükmü sadece Sen verirsin. Müjdeler olsun o
            kimseye ki, Seni bilip tanır ve hükmüne rızadâde olur. Yazıklar olsun o kimseye ki,
            Senin marifetinden mahrumdur. Hayır hayır, yazıklar olsun asıl o kimseye ki, Seni
            tanıyıp bildiği hâlde verdiğin hükümlere razı olmayıp isyan deryasına yelkenler açar.
            Ey her işini hikmetle icrâ eden Hakîm-i Mutlak! Sen bir topluluk hakkında zillet
            hükmü verdin, onlar azîz oldular. Tabii Senin gözettiğin hikmete mebnî izzet buldular.
            Onlar hakkında yoklukla hükmettin, onlar varlığa erdiler. Elbette Senin rahmetinle
            varlığa erdiler. Ya Rab! Biz Senden, Senin mukaddes teveccüh ve nazarına mâni olacak
            izzete bedel, rahmetinin iltifatlarına vesile olacak bir zillet; Seninle aramıza perde gibi
            girecek bir zenginlik yerine de, muhabbetinin nurlarını celbedecek bir fakirlik dileriz.
            Hiç şüphe yok ki, Senin sevgine mazhar olanlar saadete erer, dizginlerini masivaya
            kaptıranlar da şekâvet derelerine yuvarlanırlar. Bizi saîdlere lutfettiğin
            mevhibelerinden hissedâr eyle Allahım ve şakîlerin düşe kalka yürüdükleri patikalara
            uğratma.
            Allahım! Bildiğimizi zannettiğimiz zararları, bildiğimizi zannettiğimiz yollarla
            üzerimizden savmaktan bile aciz kaldık. Hâl böyle iken, bilmediklerimizi nasıl savarız?
            Emreden de, nehyeden de Sensin. Emir ve yasaklarını gözetmelerine göre kullarını
            medheden de, zemmeden de yine Sensin. Sen kimi ıslah buyurursan o salih, kimi de -
            işledikleri günahlar yüzünden- dalâlete atarsan o da yoldan çıkmış bir müfsit olur.
            Bahtiyardır o kimse ki, Sen onu istemeden iğnâ edersin. Ve bedbahttır o insan ki, sürekli
            istemesine rağmen Sen onu mahrum bırakırsın.
            Allahım! Bizi de fazl u ihsanlarınla, istemekten müstağnî kıl. Devamlı isteyip durduğu
            hâlde mahrumiyet yaşayanlardan eyleme. Bizi mağfiret buyur ey gücü her şeye yeten
            Kudreti Sonsuz!
            Ey yakalayıp derdest etmesi pek çetin, Kendisine hiçbir elin ulaşmadığı, hiçbir gücün
            yetişmediği Hâkim-i Mutlak Cebbar, ey her şeyi kendi iradesine râm eden Kahhâr ve
            her şeyi yerli yerinde vaz’eden Hakîm! mahlûkatının şerlerinden, yarattıklarının
            zulmetinden, nefislerin tuzaklarından, hasetçilerin kötülüklerinden Sana sığınıyoruz.
            Fahr-i Kâinat Efendimiz Hazreti Muhammed’in (aleyhissalâtü vesselâm) dilediği gibi, biz de
            Senden dünyada ve âhirette izzet diliyoruz. Bize dünyada iman ve marifet izzeti, âhirette
            de likâ (kavuşma) ve müşâhede izzeti ver. Muhakkak ki Sen her şeyi işittiğin gibi bizim
            dileklerimizi de işitir ve onlara icabet edersin. Zira Sen her şeye her şeyden daha
            yakınsın.
            Allahım! Her nefeste, her göz açıp kapayıncaya kadar geçen sürede, her lahzada ve
            Senin ezelî ilminde malum olan, gökler ve yerler sâkinlerinin her göz kırptıkları zaman
            diliminde Sana Âyetü’l-Kürsî ile teveccüh ediyorum. “Allah o İlâhtır ki Kendisinden
            başka ilah yoktur. Hayydır, Kayyûmdur kendisini ne bir uyuklama, ne de uyku tutar.
            Göklerde ve yerde ne varsa O’nundur. İzni olmadan huzurunda şefaat etmek kimin
            haddine? Yarattığı mahlûkların önünde ardında ne var, hepsini bilir. Mahlûklar ise
            O’nun dilediğinden başka, ilminden hiçbir şey kavrayamazlar. O’nun kürsüsü gökleri
            ve yeri kaplamıştır. Gökleri ve yeri koruyup gözetmek O’na ağır gelmez, O öyle ulu,
            öyle büyüktür.” Senin nimetlerinin sınırsızlığına, kerem ve cömertliğinin
            hudutsuzluğuna, nurunun kemâline kasem ediyor ve Senden, bize meşîet, kudret ve ilim
            dairen içerisindekilerin en hayırlılarını lütfetmeni ve her türlü şerre karşı bizi koruyup
            kollamanı diliyoruz. Dinî hayatımızı kemâle, üzerimizdeki nimetlerini de tamama erdir.
            Bizi apaçık ve tastamam bir hikmet ile lütuflandır. Rızana muvafık temiz bir ömür
            sürmeyi ve güzel bir ölümle huzuruna varmayı nasip et. Ruhlarımızı bizzat kabzet. Yüce
            Zâtının nuru, kudretinin azameti ve fazlının güzelliğiyle, berzahta, öncesinde ve
            sonrasında Seninle aramıza başkalarının girmesine müsaade etme. Sen her şeye
            kâdirsin. Ya Allah, ya Aliyy, ya Azîm, ya Halîm, ya Alîm, ya Hakîm, ya Kerîm, ya
            Semî’, ya Karîb, ya Mücîb, ya Vedûd! Dünyadan ve kadınlardan gelen fitnelerin, gaflet
            ve şehvetin, insanlara zulmetmenin, kötü ve çirkin ahlâkın semtimize dahi sokulmasına
            ne olur müsaade etme. Mağfiret buyurup günahlarımızı yarlığa. Lütfunla ihtiyaçlarımızı
            karşıla. Kötülük ve zarar bulutlarını üzerimizden kaldır. Sinelerimizi gam ve kederden
            arındır. Bize çıkış yolları ihsan buyur; buyur ki, hiç şüphesiz Sen her şeye gücü yeten
            Kudreti Sonsuzsun. “Ya Allah! (3 defa)” Ya Latîf, ya Razzâk, ya Kaviyy, ya Azîz!
            “Göklerin ve yerin hazinelerinin anahtarları O’nun yanındadır.”
            Allahım! Sen dilediğinin nasibini bollaştırır, dilediğin kimsenin payını da daraltırsın.
            Bizi Senin rahmetine ulaştıracak nasibimizi bollaştır Allahım! Bize şefkatinle muamele
            buyur ve bizi azabından koru. Hilmini göster ve affınla sarıp sarmala. Dostlarının
            âkıbetlerine saadet mührünü vurduğun gibi bizim âkıbetimizi de mes’ûd eyle. En hayırlı
            ve en bahtiyar günlerimizi Sana kavuştuğumuz günler eyle. Dünya hayatımızda bizi
            şehvet ateşinden koru. Fazlınla muamele buyurup rahmet meydanlarına al bizi. Nurundan
            ismet (günahlardan sıyanet) libasları giydir bize. Aklımızı, ruhumuzu ve nefsimizi Sana
            kulluğumuzda her zaman bizimle beraber eyle. “Ta ki Seni daha çok tesbih ve tenzih
            edelim. Ve Seni daha çok analım. Aslında Sen bizim bütün hallerimizi hakkıyla
            görmektesin.” Bize müşahede ile beraber mükâleme lutfet. Kulaklarımızı ve
            gözlerimizi aç. Biz zaaflarımızın muktezası olarak Seni unutursak, ne olur, Sen bize
            unutma muamelesi yapma ve Seni en güzel andığımız zamanlarda nasıl anıyorsan bizi,
            unuttuğumuz zaman da öyle an. Biz isyan etsek de sen merhamet et. İtaat ettiğimizde
            nasıl merhamet ediyorsan, isyanda bulunduğumuzda da öyle merhamet et. Gelmiş geçmiş
            bütün günahlarımızı yarlığa. Bize lütufta bulun ve Seninle aramıza hiçbir şeyin
            girmesine müsaade etme. Allahım, şüphesiz ki Sen her şeyi en iyi şekilde bilensin.
            Ey zikri kalblerin yegâne itmi’nan vesilesi olan Allahım! Bârigâh-ı İzzet’inden, her
            zaman zikrinle ıslak diller, şükür nimetine ermiş gönüller, taatin için her zaman emre
            âmâde bedenler ve Resûlünün lisanıyla bizlere müjdesini verdiğin, gözlerin görmediği,
            kulakların işitmediği, beşer hayalini aşkın sürpriz hediyeler dileniyoruz. Bizi meccanen
            iğna buyur. Bizi dostlarının iğnasına vesile ve onlarla Allah düşmanlarının arasında bir
            perde eyle. Rabbim, muhakkak Sen her şeye gücü yeten bir Kâdir-i Mutlaksın.
            Allahım! Senden, Senin lütf u kereminden hayatımızın bütününü yönlendirecek güçte
            bir iman.. hep saygı ve haşyetle çarpan bir kalb.. kendisiyle amel edip
            faydalanabileceğimiz bir ilim.. istikametten kıl kadar dahî ayrılmamıza müsaade
            etmeyecek doğrulukta bir yakîn.. Din’in vaz’ettiği prensipleri en ince detaylarına kadar
            tatbik edeceğimiz bir ömür.. her zaman her türlü beladan emin olabileceğimiz şekilde
            tastamam bir afiyet; ikram ve ihsanından gelecek bu afv ü afiyete mukabelede
            bulunabileceğimiz enginlikte şükür hisleri, insanlar karşısında serfürû ettirmeyecek ve
            onlara el açtırmayacak kadar da istiğna duygusu istiyoruz.
            Rahmet, re’fet, merhamet ve şefkati sonsuz Allahım! Engin hazinelerinden tevbe-i
            kâmile, mağfiret-i şâmile, muhabbet-i câmia, içten, samimi bir dostluk, mağfiret-i vâsia,
            parıl parıl parlayan nurlar, şefaat-i kübra, hüccet-i bâliğa ve yüksek dereceler
            dileniyoruz. Lütuf mevhibelerinle bizi günah zincirlerinden âzâd eyle ve azabının
            mahbusu olmaktan koru.
            Ya Rab! Senden, bize tastamam ve devamlı bir tevbe hissi bahşetmeni diliyor,
            günahlardan ve o günahlara götüren yollardan Sana sığınıyoruz. Ne olur, o günahların
            hayalleri bile zihnimize düşmeden ruhlarımıza Allah korkusunu duyur. Günaha götüren
            yolların aklımıza düşmesine fırsat verme. Düştüğümüz günahlardan kurtulmamız için de
            bize yardım et. Bilerek ya da bilmeyerek içine girdiğimiz günahların yalancı lezzetlerini
            kalblerimizden silip süpür ve bütün isyanları bize kerîh göster. Onlara bedel
            gönüllerimize günahlardan uzak durmanın hakikî lezzetini duyur. Kerem, cömertlik ve af
            deryalarından başımızdan aşağıya tecellîler yağdır. Yağdır ki, isine pasına bulaşmadan
            selâmetle bu dâr-ı dünyadan çıkabilelim. Rabbimiz! Bize mevt esnasında şehadet
            kelimesini şuurlu olarak söyleyebilmeyi nasip eyle. Dehrin şiddetli hâdisâtı karşısında
            bize, sevenin sevdiğine gösterdiği muameleyi göster. Fani dünya hayatının gam ve
            tasalarına bedel, gönlümüze Cennet nimetlerinin revh u reyhanını duyur.
            Ya Rabbelâlemîn, evvela Sen içimize tevbe hissini at ki, bizim tevbemiz onun
            peşinden gelebilsin. Nasıl Âdem (alâ nebiyyina ve aleyhisselâm) Senden bazı kelimeler
            öğrendi ve onlara göre hareket ettiyse, bize de öyle öğrenmeyi ve öğrendiklerimizle
            amel etmeyi müyesser kıl. Tâ ki, insanlığın atası o masum peygamberi tevbe ve salih
            amellerde kendimize örnek alabilelim. Yanlışta inat ve ısrar gibi şeytânî amellerden ve
            haddini bilmezlerin başı olan İblis’e benzemekten bizi uzak tut. Günahlarımızı sevdiğin
            kullarının günahları gibi kabul et. Hasenâtımızı buğzuna istihkak kesbetmiş kullarının
            haseneleri gibi sayma. Sen kulundan hoşnut değilsen hasenenin kula ne faydası olabilir
            ki! Sen razı isen seyyienin insana ne zararı dokunabilir ki! Ya Rab! Sen bizim hep havf
            ve reca, korku ve ümit arasında hareket etmemizi murad buyurdun. Ne olur, merhamet et
            ve bizi korktuklarımızdan emin eyle. Umduklarımızda bize haybet ve hüsran yaşatma.
            Dilediklerimizi ve dilendiklerimizi ihsan buyur. Biz isteme durumunda değil iken, bize
            imanı bahşeden de başkası değil Sendin. Ferman buyurdun, bize (imanı) sevdirdin, (onu
            kalblerimizde) güzelleştirdin, (küfür, isyan ve fıskı bize) kerîh gösterdin. Lisanlarımıza
            murad-ı Sübhanîni söylettin. “Sen ne güzel Rabsın! (3 defa)” Bize olan nimetlerinden
            dolayı Sana sonsuz şükürler ediyor, bizi mağfiret buyurmanı, ihsan ettiklerini geri almak
            suretiyle cezalandırmamanı, nimetlerinden, onlara şükürle mukabeleden ve
            hoşnutluğundan mahrum etmemeni diliyoruz.
            Yüce Allahım! Biz kapıkullarını Senin kaza ve kaderine karşı her hâl ü kârda rıza
            gösterme ufkuna eriştir ve kulluğun zorluklarına katlanıp ibadet ü taatten ayrılmama,
            günah yolunun nefse hoş gelmesine mukabil ma’siyetlere düşmeme, bizim için ar ve
            kusur sayılabilecek ve bizi Senden uzaklaştıracak beşerî bir kısım arzulara kapılmama
            istikametinde sabrımızı enginleştir.
            Allahım! Bizi imanın hakikatine ulaştır, ulaştır ki Senden başkasından korkmayalım,
            kimseden maddî-manevî bir şey beklemeyelim, Senden gayrı hiçbir şeyi zâtından dolayı
            sevmeyelim ve yine Senden başka hiç kimsenin önünde eğilmeyelim.
            Rabbimiz! İçimizde nimetlerine karşı şükran hislerini artırdıkça artır.. bizi afv ü afiyet
            ridasıyla sarıp sarmala.. yakîn ufkumuzu genişletmek ve tevekkül hissimizi artırmak
            suretiyle bize yardım et.. simalarımızı sıfât-ı sübhaniyenin nurlarıyla aydınlat.. bizi
            kıyamet gününde dostlarının arasında haşr ü neşreyle.. o gün bizim de yüzümüzü
            güldür.. ailemizi, evlâd ü iyâlimizi ve gönlü bizimle olan bütün dostlarımızı rahmetinle
            kuşat ve ey dualara icabet eden Sultanlar Sultanı Rabbimiz, ne bir lahza ne de daha kısa
            bir süre bizi nefsimizle baş başa bırakma!
            Ey ululuğuyla beraber bize bizden daha yakın olan, celâl ve ikram sahibi, geceyi ve
            gündüzü kuşatan Rabbim! Her biri Seninle aramda kalın birer perde olan günahların
            sinemde meydana getirdiği gam ve tasayı Sana şikâyet ediyor, şayet Sen merhametinle
            muamele etmezsen gelip beni bulacak hesabın zorluğundan ve azabın şiddetinden de
            yine Senin rahmet ve şefkatine iltica ediyorum.
            Allahım! Ben de Senin Yunus peygamberin gibi, “Ya Rabbî! Senden başka yoktur
            ilah. Sübhansın, bütün noksanlardan münezzehsin, yücesin. Doğrusu kendime
            zulmettim, yazık ettim. Affını bekliyorum Rabbim!” derim. Kulun Yakub peygamber
            derdini Sana şerhettiğinde Sen onun hüznünü gidermiş, görme hislerini yitiren gözlerine
            şifa ihsan etmiş ve o hüzünlü nebîyi bir kere daha evlatlarıyla buluşturmuştun. Nuh nebî
            kapının tokmağına dokunup nida ettiğinde Sen onun tasalarını da izale etmiştin. Yine
            Hazreti Eyyub’un çağrısına cevap vermiş, üzerinde dönüp dolaşan belaları def ü ref’
            edivermiştin. Yunus aleyhisselâma da aynı re’fetle muamelede bulunmuş, onun gam ve
            tasasını da sinesinden söküp atıvermiştin.
            Ya Rab! Hakkında sebeplerin bütünüyle sukût ettiği bir zamanda Zekeriya peygamberi
            kendi sulbünden bir evlatla sevindiren Sen; Resûl’ün İbrahim aleyhisselâmın hâlini
            görüp onu Nemrutların tutuşturduğu ateşlerden koruyan Sen; kavmini darmadağın eden
            azaptan Hazreti Lut aleyhisselâmı ve ehlini kurtaran da yine Sendin!
            Allahım! İşte ben, Senin aciz benden, yüce dergâhına iltica ediyorum. Beni ne kadar
            azaba maruz bıraksan bilirim ki hepsine müstehakım. Fakat sayılamayacak kadar çok ve
            dağlar kadar devâsâ cürümlerime rağmen, o enbiya kullarına merhamet ettiğin gibi bana
            da merhamet edersen, o da doğrusu Senin şanına pek yaraşır.
            Yüce Allahım! Senin keremin ve affediciliğin sadece Sana ibadet ü taatta bulunan ve
            Sana yönelen kullarına mahsus değildir. Bilakis, Sen gazabına sebkat etmiş, onun önüne
            geçmiş merhametinle ve ezelî takdirinle Sana isyan eden ve dergâhından uzak duran
            kullarını bile dilersen bağışlarsın. Evet, ya Rabbî, Sen fazlına hudud olmayan yegâne
            kerem Sahibisin ve Senin keremin geldiğinde sadece ehl-i ihsanı değil ehl-i isyanı da
            içine alır; alır çünkü Sen Yüceler Yücesi ve Merhametliler Merhametlisisin; bize, bize
            kötülük yapanlara iyilikle mukabelede bulunmamızı emrettiğin gibi, Sana karşı kusur
            üstüne kusurlara bulaşan bu âsî ve mücrim kullarına ihsan ve lütufta bulunacak da yine
            Sensin! “Ey bizim Rabbimiz, biz kendimize çok yazık ettik. Şayet Sen günahlarımızı
            örtüp bize merhamet buyurmazsan hüsrana uğrayanlardan oluruz. (3 defa)”
            “Ya Allah (3 defa)” Ya Rahman, ya Rahîm, ya Hayy, ya Kayyûm! “Ya Hû! (3 defa)” Ya
            Hû! Biz her ne kadar Senin rahmetine layık olmasak da, herkes gibi bizi de kuşatmak
            Senin sonsuza kadar uzayıp giden rahmetinin şanındandır. Ey Rabbimiz, ey bizim
            Rabbimiz, ey Mevlâmız! Ey isyankâr kullarına bile merhametle muamele buyuran
            biricik Ma’bûd! “Bize de rahmetinle muamele eyle! (3 defa)” Ya Rab, ya Kerîm, ya Berr,
            ya Rahîm! Biz kullarına da merhamet et. Sen O Ulu Zâtsın ki, “O’nun kürsüsü gökleri
            ve yeri kaplamıştır. Gökleri ve yeri koruyup gözetmek O’na ağır gelmez, O öyle ulu,
            öyle büyüktür.” Rabbim! Senden imanımızı artırmanı ve muhafaza buyurmanı diliyoruz.
            Öyle bir iman ki, bir kalbe yerleşince, daha o kalbde rızık endişesi ve başkalarından
            korku kalmaz. Yakınlığını öyle duyur ki Allahım, Halîlin Hazreti İbrahim’in (alâ nebiyyina
            ve aleyhisselâm) gözünden nasıl kalkmışsa perdeler, bizim gözlerimizden de bir bir öyle
            kalksın. Sen dilemedikçe sevdiklerinden bir fayda göremeyen insan, Sen dilemezsen
            düşmanlarından nasıl bir zarar görebilir ki? Asla.
            Beni yakınlığınla serfiraz kılıp nefsimden cüdâ tut Allahım! Tut ki, yalnız Seni görüp
            Seni duyabileyim. Sen hiç şüphesiz her şeye her zaman gücü yeten Kâdir-i Mutlaksın.
            “Bizim sizi boşuna yarattığımızı, bizim huzurumuza dönüp hesap vermeyeceğinizi mi
            sandınız? Öyleyse artık şu gerçeği bilin ki Allah yüceler yücesidir. Gerçek hükümran
            O’dur. O’ndan başka ilah yoktur. Pek değerli arşın Rabbidir. O halde, kim tanrılığını
            ispat eden hiçbir delili olmamasına rağmen, Allah ile beraber başka bir ilaha
            taparsa, âhirette Rabbinin huzurunda hesabını verecek, cezasını çekecektir. Şurası
            muhakkak ki kâfirler asla iflah olmazlar. Öyleyse (ey Resûlüm ve ey mümin!) Sen
            şöyle dua et: Ya Rabbî, Sen bizi affet, Sen bize merhamet et. Zira merhamet edenlerin
            en hayırlısı Sensin Sen!“ “Tam manasıyla diri olan yalnız O’dur. O’ndan başka ilah
            yoktur. Öyleyse ibadeti gönülden olarak ve yalnız O’na yapın, yalnız O’na yalvarın.
            Bütün hamd ve övgüler Âlemlerin Rabbi Allah’adır.” “Muhakkak ki Allah ve
            melekleri şanı yüce O Peygamber’e hep salât (rahmet ve sena) ederler. Ey iman
            edenler! Siz de ona salât edin ve tam bir içtenlikle selâm verin.” Ey kullarının
            içtenlikle yerine getirdiği duaları karşılıksız bırakmayan Yüceler Yücesi Rabbimiz!
            Hazreti İbrahim (aleyhisselâm) ve salât ü selâm eylediğin gibi, Nebiy-yi Ekrem Efendimiz
            Hazreti Muhammed’e (sallallahu aleyhi ve sellem) ve âl-i beytine de salât ü selâm eyle.
            Onlara da rahmet ve bereketle muamelede bulun. Şüphe yok ki, Hamîd ü Mecîd, her
            türlü senaya layık Yüceler Yücesi biricik Zât yalnız Sensin.
            Allahım! Hazreti Ebû Bekir, Ömer, Osman, Ali Efendilerimizden, Hasan, Hüseyin
            (radıyallahu anhum ecmaîn) Efendilerimiz ve muhtereme ve mükerreme vâlideleri
            Fâtımetü’z-Zehrâ’dan (radıyallahu anhâ), bütün ashâb-ı güzînden, müminlerin değerler üstü
            anneleri olan ezvâc-ı Nebî’den, tâbiîn ve tebe-i tâbiîn hazerâtından, yevm-i kıyamete
            kadar ihsan şuuru içerisinde onlara tâbi olanlardan da razı ve hoşnut ol.
            Allahım! Gerçek güç ve kuvvetin yegâne sahibi yalnız Sensin ve Sen ululuk ve azamet
            tahtının, her türlü hamd ü senaya layık biricik Sultanısın.</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Ey sevdiği kullarına art arda kapılar açan Güzeller Güzeli Yüce Yaratıcı! Kapının bu
            muhtaç bendelerine aksine ihtimal vermeyecek kuvvette bir iman, şirkin şemmesi bile
            bulaşmamış durulukta bir tevhîd ve ma’siyet isi-pasıyla kirlenmemiş bir kulluk bahşet.
            Zât-ı Ecell ü A’lâ’nı bize öyle bir muhabbetle sevdir ki, o muhabbete başka hiçbir
            yabancı mülahaza karışmasın ve sinelerimize öyle bir mehafetullah hissi at ki, onda
            sadece Sana duyulan saygının izleri bulunsun. Gönüllerimize, Senin ezelden ebede hep
            münezzeh ve müberrâ bir Kuddüs olduğunu duyur. Rabbimiz! Senden, Senin
            rahmetinden şirkin tozuyla bile bulanmamış saflıkta bir yakîn dileniyoruz. Hiç şüphesiz
            Sen Zâtında mukaddes, her türlü kemâlâtı câmi ve olmuş-olacak, cüz’î-küllî her şeyi
            bilen Ulular Ulusu bir Zâtsın. Ne olur, bize de esrarını duyur ve duyurduğun o esrarı
            ağyara açmaktan bizi muhafaza buyur.
            Rabbim! Doğrusu nefsime pek zulmettim. Günahımı bağışla ve içimi Sana karşı takva
            hisleriyle doldur. Her türlü günah, tasa, gam, darlık, unutkanlık, şehvet, rağbet, korku,
            hayal, düşünce, irade, amel, gaflet, hüküm ve emir hususunda bana nasıl davranmam
            gerektiğini lütfen irşad buyur. Senin ilmin her şeyi kuşatmış, kudretin de bütün varlığı
            kahrı altına almıştır. Kâinatta Senin yüce muradına râm olmayacak hiçbir nesne
            düşünülemez.
            Allahım! Gücüm yettiğince günahlardan kendimi tecerrüt edip gönlümü sadece Sana
            bağlamaya çalışıyorum. “O’ndan başka ilah yoktur. Ben yalnız O’na dayanırım.
            Çünkü O, büyük Arş’ın, muazzam hükümranlığın sahibidir.” “Lâilâheillallah” kelimei
            tevhîdi, Allah’ın levhinin nurudur. Lâilâheillallah, O’nun kaleminin nurudur.
            Lâilâheillallah, O’nun Resûlü’nün nurudur. Lâilâheillallah, O’nun Resûlü’nün sırrının
            nurudur. Lâilâheillallah, O’nun Resûlü’nün zâtının sırrının nurudur. Lâilâheillallah,
            Â d e m (aleyhisselâm) Halîfetullah. Lâilâheillallah, Nûh (aleyhisselâm) Neciyyullah.
            Lâilâheillallah, İbrahim (aleyhisselâm) Halîlullah. Lâilâheillallah, Mûsa (aleyhisselâm)
            Kelîmullah. Lâilâheillallah, İsa (aleyhisselâm) Ruhullah. Lâilâheillallah, Muhammed
            (aleyhissalâtü vesselâm) Habîbullah. Lâilâheillallah, enbiya (aleyhimüsselâm) Hâssatullah.
            Lâilâheillallah, evliya (kaddesallahu esrarahüm) Ensârullah.
            Allah’tan başka ilah yoktur; O Rab, Melik, İlah, Nur ve Hakk-ı Mübîn’dir. Allah’tan
            başka ilah yoktur; Melik, Latîf, Rezzâk, Kaviyy, Azîz ve en sağlam gücün yegâne sahibi
            O’dur. Allah’tan başka ilah yoktur; her şeyi yaratan O, Vâhid ü Kahhâr O, semavât u
            arzın ve ikisi arasındakilerin Hâlikı O, Azîz ü Ğaffâr da O’dur. O’ndan başka ilah
            yoktur; Sübhan’dır O; yedi kat göğün ve Arş-ı Azîmin Rabbidir. Elbette bütün hamd ü
            senalar yalnız O’na aittir. Öyleyse bütün müminler, “Bismillah vebillah ve minallah ve
            ilallah ve alellah” deyip Allah’a tevekkül etsinler.
            Allahım! Sen bana yetersin. Ben yalnız Sana inandım ve Sana dayandım. Havl ve
            kuvvetin biricik sahibi Sensin. Senin yardımınla Sana teveccüh ve tevbe ediyorum.
            Şayet Sen içime Sana yönelme hislerini atmasaydın, ben Sana asla tevbe edemezdim.
            Ne olur, muhabbeti, Senin muhabbetine vesile olmayanların sevgisini kalbimden söküp
            al. Bütün âzâlarımı Sana muhalefete düşmekten muhafaza buyur. Şayet Sen beni görüp
            gözetmez, koruyup kollamazsan, yemin olsun ki, ben kendimi de, çevremdekileri de
            helake sürükler ve nihayet altından kalkamayacağım bir hüsran ve kayıpla karşı karşıya
            kalırım.
            Allahım! Gazabından rızana, azabından afiyetine, Senden Sana (celâlinden cemâline)
            sığınırım. Zâtını senâ ettiğin ölçüde Seni senâ etmekten aciz olduğumu da itiraf ederim.
            Zaten Sen senâ edilemeyecek kadar yücesin. Ulu Zâtını sena için kullandığımız ifadeler
            de Senin keremine birer işaretten başka bir şey değildir. Zira Sen, onları Resûlü’nün
            lisanıyla bizlere armağan ettin ki, o mübarek kelimelerle, Senin kadrinin sonsuzluğu
            ölçüsünde değil de, bizim acizliğimiz nispetinde Sana kulluğumuzu ikrar edebilelim.
            Şüphe yok ki Sen, nezdine sunulan minnacık ihsanlara bile şanına yaraşır büyük
            ihsanlarla mukabelede bulunursun.
            Ey her şeyin, yaratmasıyla varlık sahasına çıkabildiği, kayyûmiyetiyle ayakta
            durabildiği ve âkıbet yine Kendisine avdet edeceği Yüceler Yücesi Zât! Üstad
            hürmetine, dahası Nebiy-yi Hâdî Hazreti Ruh-u Seyyidi’l-Enâm (aleyhi elfü elfi salâtin ve
            selâm) hürmetine, dahası Senin yüce nezdinden O Nebîler Serverine akan esrâr
            hürmetine, dahası, Kelâm-ı Kadîm’in olan Kur’ân-ı Mübîn âyetlerinin tâcı hürmetine,
            dahası Seb’u’l-Mesânî ve Kur’ân-ı Azîm hürmetine, dahası bütün münzel Kütüb-ü
            Mukaddese hürmetine, dahası kendisiyle Semî’ u Alîm Rabb’e sığınıldığında ne yerde
            ne de göklerde hiçbir şeyin zarar veremediği İsm-i A’zam -ki o Hüve’dir- hürmetine,
            dahası, “De ki: O, Allah: gerçek İlahtır, Bir’dir. Allah Samed’dir. Ne doğurdu, ne de
            doğuruldu. Ne de herhangi bir şey O’na denk oldu.” hakikatini en vâzıh şekilde ortaya
            koyan İhlâs sûre-i celîlesi hürmetine gaflet, şehvet ve ma’siyete mağlup düşmekten bizi
            koru ve geçmişteki hatalarımızı affet. Dünyada yahut âhirette, haklı veya haksız olarak
            bizden bir talepte bulunan mahlûkatına karşı her zaman bizim yanımızda ol. Şüphesiz en
            vâzıh ve en güçlü deliller Senin nezdindedir ve Senin kudretin her şeye yeter.
            Ya Erhamerrâhimîn! Bize rızık endişesi ve yarattıklarının korkusunu yaşatma. Bizi hep
            sıdk yolunda yürüt. Hak yolda her zaman yardımcımız ol. Cennet’e doğru giden yolda
            her türlü tasa, gam ve korkudan emin kıl ve bizi Cennet’inle serfiraz eyle. Üstümüzden,
            altımızdan gelebilecek her türlü azaptan bizi sıyanet buyur. Bizi gruplara ayrılmak ve
            birbirimize intikam nazarıyla bakmakla imtihan etme. Bizim bilemediğimiz,
            bilemediğimizden dolayı da diyemediğimiz fakat Senin ilminin taalluk ettiği olmuş ya da
            olacak daha başka hususlarda da Sen bize yar ve yardımcı ol Allahım! Hiç şüphe yok
            ki, Sen her şeye gücü yeten bir Kudreti Sonsuzsun.
            Melik, Hak ve Hallâk olan Rabbim Sübhan’dır, bütün noksan sıfatlardan münezzeh ve
            topyekün kemâl sıfatlarıyla muttasıftır. Sübhan’dır, O her şeyi en güzel şekilde yaratan
            ve rızıklandıran Hallâk u Rezzâk. Hem gayb hem de şehadet âlemlerini bilen Yüce
            Allah, müşriklerin Kendisine isnad ettikleri nitelendirmelerden münezzehtir, yücedir.
            Sübhan’dır, O izz ü ceberût ve mülk ü melekûtun yegâne Sahibi. Maddî-manevî hayat
            veren Muhyî, verdiği hayatı alıp öldüren Mümît Sübhan’dır. Hayatı Kendinden, ebedî
            hayy olan Hayy Sübhan’dır. Sübhan’dır, O Melik ü Kâdir. Sübhan’dır, O Azîm ü Kâhir.
            “O, kullarının üstünde hükmünü yürüten mutlak hükümrandır, her işi tam hikmetle
            yapar ve her şeyden haberdardır.” Varlığı ezelî ve ebedî, hükmü dâimî olan O Kâim ü
            Dâim Sübhan’dır. “Allah bana kâfidir. Güvenecek yer arayanlar da, yalnız O’na
            dayanıp güvensinler.”
            Rahmet, re’fet, şefkat ve merhameti nihayetsiz Rabbim! Bela ve meşakkat altında kalıp
            ezilmekten, dünya ve âhiret umûrunda şekâvet, sıkıntı ve zillet yaşamaktan, hâdiselerin
            aleyhime gelişmesinden ve düşmanlık besleyenlerin başıma gelenlere sevinmesinden
            Sana sığınırım. Hesap gününe inanmayan tiranların zorbalıklarından da yine benim ve
            bütün insanlığın Rabbi olan Allah’a sığınırım.
            Ey zâhir ve bâtın her şeyin bütün dizginlerini yed-i kudretinde tutan, karşı konulamaz
            fermanlarıyla bütün varlığa hükmeden Allahım! Kapına sığınmış bu muhtaç kulunu
            nusretinle te’yîd buyur; buyur ki, Allah korkusunu ve O’na tevekkülü içimde
            duyabileyim; mahlûkat korkusunu içimden atabileyim; beklentilerimi sadece Rabbime
            hasredebileyim ve masivaya kulluktan kurtulabileyim.
            Ey yedi kat semayı ve arzdan da onların benzerini yaratan, emir ve hükümleri bunlar
            arasında inip duran Kudreti Sonsuz! Şehadet ederim ki, Sen her şeye kâdirsin. Bütün
            varlığı ilminle ihata edersin. İşte bütün mevcûdâtın aslı, mebde ve müntehası olan bu
            hakikat hakkı için Sana yalvarıyorum: Hazreti Mûsa’ya denizi, Hazreti İbrahim’e ateşi,
            Hazreti Dâvud’a dağları ve demiri, Hazreti Süleyman’a (alâ nebiyyina ve aleyhimüsselâm)
            rüzgârı ve cinleri musahhar kıldığın gibi, şu denizi, dünya denizini, içindeki nesneleri
            ve kimseleri, bize musahhar kıl. Bütün denizleri, bütün dağları, bütün demirleri, bütün
            rüzgârları, insî ve cinnî bütün şeytanları, nefsimi ve her şeyi benim yoluma musahhar
            eyle. Ey her varlığın gerçek hâkimiyetini kudret elinde tutan Rabbim! İşlerimi yakîn ile
            güzelleştir ve beni apaçık yardımlarınla destekle. Sen katiyen her şeye gücü yeten bir
            Kudreti Sonsuzsun. Sayesi altında bulunmakla şeref duyduğumuz Efendimiz Hazreti
            Muhammed’e, tertemiz ehl-i beytine, kerem ve iyilik timsali ashâb-ı güzînine de bol bol
            salât ve selâm eyle. Sen ululuk ve azamet tahtının yegâne sultanısın Allahım ve gerçek
            havl ü kuvvet sadece Sana aittir.</turkce>
        <anlam></anlam>
        <adet>3</adet>
    </dua>


    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            “Rahman ve Rahîm Allah’ın adıyla. Bütün hamdler, övgüler Âlemlerin Rabbi
            Allah’adır. Rahman ve Rahîm O’dur. Din gününün, hesap gününün tek hâkimidir.
            (Haydi, öyleyse deyiniz): ‘Yalnız Sana ibadet eder, yalnız Senden medet umarız.’ Bizi
            doğru yola, nimet ve lütfuna mazhar ettiklerinin yoluna ilet. Gazaba uğrayanların ve
            sapkınlarınkine değil.”
            “Elif, Lâm, Mîm. İşte Kitap! Şüphe yoktur O’nda. Rehberdir müttakîlere! O
            müttakiler ki gayb âlemine inanırlar. Namazlarını tam dikkatle îfâ ederler.
            Kendilerine ihsan ettiğimiz nimetlerden infakta bulunurlar. Hem Sana indirilen
            kitabı, hem de Senden önce indirilen kitapları tasdik ederler. Ahirete de kesin olarak
            inanırlar. İşte bunlardır Rabbileri tarafından doğru yola ulaştırılanlar. Ve işte
            bunlardır felah bulanlar.”
            “Hepinizin ilahı tek ilahtır. Ondan başka ilah yoktur. Rahman ve Rahîm O’dur.”
            “Allah o ilahtır ki, Kendisinden başka ilah yoktur. Hayy’dır, Kayyûm’dur.
            Kendisini ne bir uyuklama, ne de uyku tutar. Göklerde ve yerde ne varsa O’nundur.
            İzni olmadan huzurunda şefaat etmek kimin haddine? Yarattığı mahlûkların önünde,
            ardında ne var, hepsini bilir. Mahlûklar ise O’nun dilediğinden başka, ilminden
            hiçbir şey kavrayamazlar. O’nun kürsüsü gökleri ve yeri kaplamıştır. Gökleri ve yeri
            koruyup gözetmek O’na ağır gelmez; O öyle ulu, öyle büyüktür. Dinde zorlama
            yoktur. Doğru yol, sapıklıktan; hak, bâtıldan ayrılıp belli olmuştur. Artık kim tağutu
            reddedip Allah’a iman ederse, işte o, kopması mümkün olmayan en sağlam kulpa
            yapışmıştır. Allah her şeyi işitir, bilir. Allah iman edenlerin yardımcısıdır, onları
            karanlıklardan aydınlığa çıkarır. İnkâr edenlerin dostları ise tağutlar olup onları
            aydınlıktan karanlıklara götürürler. İşte onlar Cehennemlik kimselerdir ve orada
            ebedî kalacaklardır.” “Peygamber, Rabbi tarafından kendisine ne indirildi ise ona
            iman etti, müminler de! Onlardan her biri Allah’a, meleklerine, kitaplarına ve
            peygamberlerine iman etti. ‘O’nun resûllerinden hiçbirini diğerinden ayırt etmeyiz.’
            dediler ve eklediler: ‘İşittik ve itaat ettik ya Rabbenâ, affını dileriz, dönüşümüz
            Sanadır.’ Allah hiçbir kimseyi güç yetiremeyeceği bir şekilde yükümlü tutmaz.
            Herkesin kazandığı iyilik kendi lehine, işlediği fenalık da kendi aleyhinedir. Ya
            Rabbenâ! Eğer unuttuk veya kasıtsız olarak yanlış yaptıysak bundan dolayı bizi
            sorumlu tutma! Ya Rabbenâ! Bizden öncekilere yüklediğin gibi ağır yük yükleme! Ya
            Rabbenâ! Tâkat getiremeyeceğimiz şeylerle bizi yükümlü tutma! Affet bizi, lütfen
            bağışla kusurlarımızı, merhamet buyur bize! Sensin Mevlâmız, yardımcımız! Kâfir
            topluluklara karşı Sen yardım eyle bize!”
            “Elif, Lâm, Mîm. Allah o İlâhtır ki Kendinden başka ilah yoktur. Hayy O’dur,
            Kayyûm O’dur. Sana kitabı, gerçeğin ta kendisi ve daha önce indirilen kitapları
            tasdik edici olarak indiren O’dur. Bundan önce de, insanlara doğru yolu göstermek
            için Tevrat ve İncîl’i indirmişti. Doğruyu eğriden, hakkı bâtıldan ayırt eden Furkan’ı
            da indirdi.”
            “Ey örtüye bürünen! (İnziva arzu eden!) Ayağa kalk ve insanları uyar! Rabbinin
            büyüklüğünü an! Elbiseni tertemiz tut, maddî manevî kirlerden arın, pis ve murdar
            olan her şeyden kaçın, verdiğini çok bularak minnet etme! Rabbinin yolunda sabret!”
            “Yaratan Rabbinin adıyla oku. İnsanı yapışan bir hücreden yaratan. Oku! Rabbin
            sonsuz kerem sahibidir. Kalemle yazmayı öğretendir. İnsana bilmediklerini
            öğretendir.”
            “Rahman Kur’ân’ı öğretti. İnsanı yarattı, ona konuşmayı öğretti. Güneş ve Ay bir
            hesap ile hareket ederler. Yıldızlar ve bitkiler hep secdededirler. Göğü bu âhenkle O
            yükseltti ve bu mîzânı koydu ki siz de ders alıp ölçü dışına taşmayasınız. Öyleyse siz
            de tartıyı adaletle yapın, sakın teraziyi, dengeyi aksatmayın!” “Azamet ve kerem
            sahibi olan Rabbinin adı çok yücedir, çok yüce!”
            “Sübhane Rabbiye’l-Azîm/Benim yüce Rabbim her türlü eksiklikten münezzeh ve
            muallâdır. (3 defa)”
            “Göklerde ne var, yerde ne varsa Allah’ı tenzih ve tesbih eder. O Azîz ve Hakîm’dir
            (Üstün kudret, tam hüküm ve hikmet sahibidir). Göklerin ve yerin hâkimiyeti
            O’nundur. Hayatı veren ve hayatı alıp öldüren O’dur. O her şeye kâdirdir. Evvel
            O’dur, Âhir O. Zâhir O’dur, Bâtın O! O her şeyi hakkıyla bilir. O’dur ki gökleri ve
            yeri altı günde yaratarak sonra Arş’a çıkıp (hükmünü yürüttü). Yere gireni, yerden
            çıkanı, gökten ineni ve göğe yükseleni bilir. Hâsılı siz nerede olursanız olun O, (ilmi
            ve kudreti ile) sizinle beraberdir. Allah bütün yaptıklarınızı görür. Göklerin ve yerin
            hâkimiyeti O’nundur. Bütün işler O’na götürülür, (Bütün kararlar O’nun kapısından
            çıkar). Geceyi gündüze katar, böylece gündüz uzar. Gündüzü geceye katar, böylece
            gece uzar. Kalplerin tâ kökünü bilir.”
            “Allah’tır gerçek İlah! O’ndan başka yoktur ilah. Görünmeyen ve görünen her şeyi
            bilir. O Rahman’dır, Rahîm’dir. Allah’tır gerçek İlah! O’ndan başka yoktur ilah! O
            Melik’tir, Kuddûs’tür, Selâm’dır, Mü’min’dir, Müheymin’dir, Aziz’dir, Cebbar’dır,
            Mütekebbir’dir. Allah, müşriklerin iddialarından münezzeh ve yücedir. Allah o
            gerçek İlahtır ki Halık’tır, Bârî’dir, Musavvir’dir. Hâsılı, en güzel isimler ve vasıflar
            O’nundur. Göklerde ne var, yerde ne varsa hepsi O’nu tesbih ve tenzih eder. O,
            Aziz’dir, Hakîm’dir.”
            “De ki: O, Allah gerçek İlahtır, Bir’dir. Allah Samed’dir. Ne doğurdu, ne de
            doğuruldu. Ne de herhangi bir şey O’na denk oldu.”
            “De ki: Sabahın Rabbine sığınırım: Yarattığı şeylerin şerrinden. Karanlığı çöktüğü
            zaman gecenin şerrinden. Düğümlere üfleyip büyü yapan büyücü kadınların
            şerrinden. Ve haset ettiği zaman hasetçinin şerrinden.”
            “De ki: İnsanların Rabbine. İnsanların yegâne Hükümdarına. İnsanların İlahına
            sığınırım: O sinsi şeytanın şerrinden. O ki insanların kalplerine vesvese verir. O
            şeytan, cinlerden de olur, insanlardan da olur.”
            Ey mukaddes beyanlarında Kur’ân’ın diliyle ve nebîler, sıddıklar, şehitler, salihler,
            yakîne ermiş âlimler ve gerek semada gerek arzda kurb payesiyle ödüllendirilmiş
            velîler gibi ihlas âbidesi kullarının lisanıyla Zât-ı Kibriyasını üstün vasıflarla vasfeden
            Yüceler Yücesi Zât! O kudsî beyanlar, vasıflar, âyetler hürmetine.. birbirinden güzel
            isimlerin ve hâssaten ism-i a’zam hürmetine.. Fâtiha sûre-i celîlesi, Âyetü’l-Kürsî ve
            Bakara sûre-i şerîfesinin hâtimesi hürmetine.. ilk ve son inen Kur’ân âyetleri
            hürmetine.. insanların ve meleklerin müşterek duası olan “Âmîn!” hürmetine.. rahmetin
            “hâ”sı, mülkün “mîm”i ve devamın “dâl”i hürmetine… “Muhammed (sallallahu aleyhi ve
            sellem) Allah’ın resûlüdür. Onun beraberindeki müminler de kâfirlere karşı şiddetli
            olup kendi aralarında şefkatlidirler. Sen onları rükû ederken, secde ederken,
            Allah’tan lütuf ve rıza ararken görürsün. Onların alâmeti, yüzlerindeki secde izi,
            secde aydınlığıdır. Bunlar, Tevrat’taki sıfatları olup İncîl’deki meselleri ise şöyledir:
            Öyle bir ekin ki filizini çıkarmış, sonra da onu kuvvetlendirmiş, derken kalınlaşmış
            da artık gövdesi üzerinde doğrulmuş. Öyle ki ekicilerin hoşuna gider, kâfirleri de
            öfkelendirir. İşte böylece Allah, onlar gibi iman edip yararlı işler yapanlara mağfiret
            ve büyük bir mükâfat hazırlamıştır.” ve “Kâf Hâ Yâ Ayn Sâd” mukaddes beyanları
            hürmetine, günahlarımı yarlığa. Enbiya ve mürselîne rahmetinle muamele ettiğin gibi
            bana da rahmetinle muamele et. Yalvarıp yakardığım hususlarda beni mahrum bırakma.
            Korkan fakat korkusu Dergâh-ı İzzetinin yolundan uzaklaşmaya sebep olanlardan
            eyleme. Beni Senin vuslatına erdirecek yolları dümdüz hâle getir. Dünya ve âhiret
            umûrunda her korkuya karşı benim için her zaman emn ü eman ol. Rabbim! Hiç şüphesiz
            Sen her muradını her zaman gerçekleştirmeye muktedir yegâne Zâtsın.
            Ey gökleri ve yeri yoktan var eden, kullarına dâr-ı dünya ve dâr-ı ukbayı hazırlayan,
            en küçükten en büyüğe her varlığı Kayyûmiyetiyle ayakta tutan Allahım! Ey Hayy u
            Kayyûm! Ey Kendisinden başka bir ilah olmayan tek İlahımız ve her şeyin biricik İlahı!
            Bizim de yüce dostumuz ve yardımcımız ol. Her türlü endişe, korku, kötülük ve
            zarardan bizi emin kıl, kıl ki korkumuz sadece Senden olsun. Bizi yakınlığınla
            şereflendir. Dostlarını koruyup kolladığın gibi bizi de görüp gözet. Rabbim! Sen herkesi
            ve her şeyi görürsün, lâkin kulların Seni göremezler. Hayırların en mükemmel ve en
            güzel olanlarını başımızdan aşağıya sağanak sağanak yağdır. Şerlerin küçüğünden de,
            büyüğünden de bizi muhafaza buyur. “Tâ Sîn” “Hâ Mîm. Ayn Sîn Kâf” “O iki denizi
            salıverdi, birbirine kavuşurlar. Fakat aralarında bir engel bulunduğundan,
            birbirinin sınırını aşmazlar.”
            Allahım! İçimize korku ve ümit hislerini beraber sal. Bize Zâtını sevdir. Senin yüce
            Zâtın bizzat sevilmeye layık yegâne Zâttır. Sinelerimizi Zâtına karşı iştiyakla doldur.
            Yakınlığımızı üns esintileriyle coştur. Her icraatına karşı gönüllerimizi hoşnut eyle.
            Emirlerin karşısında inkıyat ve itaata mazhar kıl. Basiretlerimizdeki nuru artırdıkça artır
            ve bizleri müşaheden ile şereflendir. Esmâ ve ef’âl pencerelerinden Sana nazar ederken
            Senin muradına uygun şekilde nazar etmeyi ve Senden bahsederken hoşnutluğuna yakışır
            şekilde bahsetmeyi bize nasip eyle. Senden başka bir ilah yoktur ve olamaz. Sübhansın
            Allahım! Biz ise nefsimize çok zulmettik. Ettik ama nihayet dönüp kapına geldik.
            Dillerimizle tevbe ederken, gönüllerimizle tevbemizde samimi ve sâbit olacağımıza söz
            verdik. Sen de ne olur, tevbelerimizi kabul buyur. Teveccühümüze kerem denizinden
            sunacağın armağanlarınla mukabelede bulun. Bizi hoşnutluğuna vesile olacak amellerde
            istihdam et ve bizden meydana gelecek nesilleri salih insanlar eyle.
            Ya Ğafûr u ya Vedûd, ya Berr u ya Rahîm! Günahlarımızı yarlığa lütfen ve bizi
            muhabbetine mazhar kıl. Rahmetinle tecellî buyurup tevhîd ufku ve kulluk payesi ile
            serfiraz eyle. Sana gelirken, Senin yolunda yaşadığımız sürçme ve duraklamalardan
            dolayı bizi cezalandırma. Bizleri iradesinin hakkını veren kullarından eyle. Tereddüt
            içinde, şaşkın, yolunu kaybetmiş insanlar olmaktan bizi koru. Hiç şüphesiz Sen, her şeye
            kâdirsin.
            Geleceğinde katiyen şüphe edilemeyecek bir günde bütün insanları cem’ edip bir
            araya getirecek olan Yüce Allahım! Ne olur; sadakat, hâlis niyet, ihlas, güçlü irade,
            huşû, heybet, hayâ, murâkabe, nur, yakîn, faydalı ilim, marifet, güçlü hafıza, bizi her
            türlü ma’siyetten uzak tutacak ölçüde ismet, İslâm’ı yaşamada aşk u şevk ve güç, neş’e,
            huzur, yüce nezdinde affa mazhar olma, hak ve hakikati olduğu gibi dile getirip
            açıklayabilme istidadı ve Kur’ân’ı, Hakk’ın muradına en uygun şekilde anlayabilme gibi
            güzel haslet ve lütuflarla da bizim aramızı cem’ eyle.
            Sevdiği kullarına bol bol hususî iltifatlarda bulunan Rabbimiz! Bizleri de, gönüllerini
            dupduru kıldığın kulların gibi özel muhabbet ve dostluğunla serfiraz kıl. İşiten
            kulağımız, gören gözümüz, konuşan lisanımız, idrak eden kalbimiz, güzeli çirkinden,
            iyiyi kötüden ayıran aklımız, tutan elimiz ve kol-kanat geren ve destekleyenimiz ol!
            Nezdindeki ledünnî ilimle bizim sinelerimizi de doldur. Bizi de arızasız, kusursuz
            ameller işlemeye, dünyanın kirine pasına bulaşmadan elde edebileceğimiz ve âhirette
            bizim için sorgu ve ceza sebebi olmayacak helal rızıklar temin etmeye muvaffak eyle.
            Ya Rab! Tabiatımızdaki bir kısım boşluklara, heva ve hevesimize takılıp düşmekten
            bizi koru ve gireceğimiz yere doğrulukla girmeye, çıkacağımız yerden de yine
            doğrulukla çıkmaya muvaffak kıl ve yüce katından, bizi destekleyeceğin kuvvetli bir
            delil lutfeyle!
            Ey Halîm, Alîm, Semî’, Basîr, Mürîd, Kadîr, Hayy, Kayyûm, Rahman ve Rahîm! Ey
            Hüve (O) yalnız Kendisi olan! Ey Hüve ismi sadece Zâtına mahsus bulunan! Ey biz aciz
            kulların, şanına yaraşır şekilde bihakkın idrak etmeye asla güç yetiremeyeceğimiz yüce
            Mevlâmız! Bütün arşı kaplayan azametin, topyekün mahlûkata hükmettiğin kudretin,
            umum mevcûdatı kuşattığın rahmetin, her şeyi bildiğin ilmin, hiçbir şeyin karşı
            koyamayacağı irade ve meşîetin ve her şeye kendisinden daha yakın olan sem’in ve
            basarın hürmetine kapında el açıyor, boyun büküp tazarru, niyaz ve münacaatta
            bulunuyoruz.
            Ey bana benden daha yakın bulunan Rabbim! Artık hiçbir şey diyecek yüzüm kalmadı;
            cürümlerim büyüdükçe büyüdü; emellerimin gerçekleşmesi iyice imkânsız bir hâl aldı
            ve şekâvet vadilerinin uçurumlarında dolaşıyor gibi bir hâlim var. Ey Rabbim! Başımda
            dönüp duran musibetleri, içinde bocalayıp durduğum zavallılığı, şaşkınlığı,
            basiretsizliği, düşkünlüğü ve ne kadar acıklı hallere dûçar kaldığımı görüyor ve
            biliyorsun.
            Allahım! Bütün bunlara rağmen, ben Sana, Senin esmâ-i hüsnâna, sıfât-ı ulyâna ve
            Resûlün Hazreti Muhammed Mustafa’ya iman ettim ve bu imanımı en büyük sermaye
            bildim ve biliyorum. Hâl böyle olunca Senden gayrı kim bana merhamet edebilir ve kim
            bana saadet bahşedebilir? N’olur Rabbim, merhamet buyur, buyur da bana dosdoğru
            yolu buldur ve hep o yolda yürümeyi müyesser kıl; günahlara ve dalâlete sürükleyen
            yolları bildir ve onlara düşmekten beni fersah fersah uzak tut. Hep hak yollara sevk et.
            Nurunla yolumu aydınlat. Aklımı her zaman yerinde kullanıp isabetli hükümler vermeme
            yardımcı ol ve hakikati aslına uygun şekilde beyan etmeye beni muvaffak eyle!
            Her şeyin biricik ışık kaynağı, hayır kapılarını açan, gâileleri savan ve gücü her şeye
            yeten Yüce Allahım! Kalbimi nurunla fetheyle ve güzelliklere aç. Nezdindeki ilimden
            bana da ihsanda bulun. Özel lütuflarınla idrak ufkumu genişlet. Beni, Seninle duyup
            Seninle görmek bahtiyarlığına eriştir. Kudret tecellilerinle tâkatimi artır. Hayatından
            hayat üfle ve bütün arzularımı Senin meşiet ve dilemene tâbî kıl.
            Ey Güzeller Güzeli Yüce Yaratıcı! Sabah akşam Senden hep hayır dilenir ve beni her
            türlü şerden uzak tutmanı dilerim. Senin her türlü eksiklikten münezzeh, her hamd ü
            senaya layık, Kendisinden başka bir ilah asla söz konusu olmayan Büyükler Büyüğü bir
            Zât-ı Mukaddes olduğunu ikrar eder ve havl ü kuvvetine ilticada bulunurum. Nezdinden
            bana akan vâridâtta, benim de Seninle münasebet ve halkla olan muamelelerimde
            nurunla beni nuruna eriştir. Nefsimden kaynaklanan mesafeleri aradan kaldır ve beni
            yakınlığına ulaştır. Bu muhtaç kulunu izzetinin hicapları ve hicaplarının izzetiyle setret.
            Rızkımı kolay ve bol eyle. Senin kullarının zaruri ihtiyaçları olan rızkı, nihayetsiz ilmin
            ve mutlak iradenle yaratacağını unutup da hırsla rızık peşinde koşturup yorulmaktan,
            kalbimi onunla meşgul etmekten, onun için tasalanmaktan, rızık yolunda insanlara el
            açıp mezellet yaşamaktan, rızık elde etmek için derin düşüncelere dalmaktan ve elde
            ettikten sonra açgözlü davranıp cimrilik yapmaktan beni sıyanet buyur.
            Allahım! Bahşetmiş olduğun rızıkları da kulluk ve ahkâm-ı Rubûbiyetini müşahede
            yolunda değerlendirmeyi nasip et. Sonsuz nimetlerinden bana da hisse ayır. Vücudumu
            nurlandır. Kalbimi zikrinle doldur. Latîfelerimi İlahî sırlarına uyandır. Nebîler gibi
            tastamam bir kulluk sergilemeye muvaffak eyle. Mükerrem kulların olan melekleri her
            zaman yakınımda tut. Lütfen ve keremen, işlerimde velîm ve yüce Dostum Sen ol. Beni
            göz açıp kapayıncaya kadar, hatta ondan da kısa bir süre nefsimle baş başa bırakma.
            İyilik ve güzellik hazinelerinden bana da İlahî armağanlar sun. Onunla dilediğin
            kullarını sırat-ı müstakime hidayet buyurduğun rahmetini üzerimden eksik etme. “Sen
            göklerde ve yerde bulunan her şeyin sahibi olan Allah’ın yolunu gösterirsin. İyi bilin
            ki bütün işler eninde sonunda Allah’a döner, hükümler O’ndan çıkar.”
            Allahım! Nurunla beni hidayete eriştir. İlahî ihsanlarınla beni sevindir. Hak ve hakikat
            düşmanlarından ve Sana yakınlığa mâni olacak her şeyden beni koru. Ya Allah, ya
            Semî’, ya Alîm, ya Azîz, ya Hakîm! Kapının bu muhtaç bendesini bir an bile zikrinden
            hâlî olmayan bir lisan, her zaman hakka kulak kesilen bir kalb, daima Rabbinden gelen
            ikramlarla ma’mur bir ruh, kurbiyet kaynaklı lütuflarla nimete ermiş bir sır, Senin
            azamet ve celâlin karşısında mütemadiyen hamdeden bir akıl ile donat. İçimi ve dışımı
            Hakka kulluk zinetleriyle süslendir.
            Allahım! Madem lutfedip yarattın, öyleyse hidayetini de üzerimden eksik etme.
            Canları alan da Sen, veren de Sensin. Manevî rızıklarınla salih kullarını doyurduğun
            gibi beni de doyur ve onlara içirdiğin âb-ı hayattan bana da içir. Hastalığım Sana
            ayandır; lütfen şifa ihsan eyle. Günahlarım beni çepeçevre sardılar; onların
            çeperlerinden beni kurtar. Beni Senin ezelî ilmine muvafık bilgiye ermeye ve dosdoğru
            hükmüne uygun hüküm vermeye muvaffak kıl. Bana kulların arasında bir yâd-ı cemîl
            olarak anılmayı nasip et. Beni Cennet’ine mirasçı olan bahtiyar kulların arasına kat.
            Affınla beni cehennem ateşinden koru. Rahmetinle beni de Cennet’ine al. Bana da göster
            Nebiy-yi Ekrem’in Hazreti Muhammed’in (aleyhissalâtü vesselâm) mübarek yüzünü. Seninle
            aramdaki perdeleri de ne olur aradan kaldırıver. Nezdinde bana da müstesna bir yer
            ayır. Sana, Senin murad buyurduğun şekilde bakabilmeyi bahşet. Hoşnutluğuna uygun
            düşmeyen bütün masivayı aramızdan kaldır. İlahî vaadlerinde taahhüd buyurduğun gibi
            hakikatin üzerindeki perdeleri kaldır ve gönlümü onlarla öyle doyur ki daha Senden
            başkasını talep etmeyeyim. Allahım, şüphesiz ki Sen her şeye kâdir bir Kudreti
            Sonsuzsun.
            Ya Allah, ya Aliyy, ya Azîm, ya Halîm, ya Alîm, ya Azîz, ya Hakîm! Muhakkak ki Sen
            dilediğini, dilediğin vesile ile, dilediğin surette ve dilediğin hususta te’yîd buyurursun.
            Lütfen ve keremen, hizmetlerinde dostlarını desteklediğin gibi bizi de hizmetlerimizde
            nusretinle en güzel şekilde ve ömrümüz oldukça destekle. Sana düşmanlık beslemekte
            ısrar edenlerle karşılaştığımızda bize marifet ve o marifetten kaynaklanan sine genişliği
            ve gönül ferahlığı ver. Başımıza Habibin Hazreti Muhammed’in (sallallahu aleyhi ve sellem)
            yolundan giden insanlar lutfet ki, biz de Sana itaat ettikleri sürece onlara boyun eğelim.
            Halilin Hazreti İbrahim’in (alâ nebiyyina ve aleyhisselâm) başına musallat olan nemrutlardan
            onu koruduğun gibi, bizi de emsalleri olan nemrutlardan muhafaza buyur. Dünyadaki
            merhametini, bizi Cehennem’e götüren yollardan uzak tutmak ve zulümde ısrarcı
            cebbarların baskılarından muhafaza etmek suretiyle göster. Kalblerimizi ağyar
            kirlerinden arındır. Dünyanın dünyaya bakan geçici güzelliklerini gönüllerimize çirkin
            göster. Onun yerine bize ebedî olan Ahiret yurdunu sevdir ve bizi dâr-ı Ahirette salih
            kullarla beraber eyle. Muhakkak ki Allahım, Sen her şeye gücü yeten bir Kâdir-i
            Mutlaksın.
            Ya Allah, ya Azîm, ya Semî’, ya Alîm, ya Berr, ya Rahîm! Bu kulun günahlarına esir
            düşmüş hakir bir zavallıdır. Sen ise büyüklük tahtının yegâne Sultanısın. Çağrılarımı
            işitirsin, zira Sen gizli-açık her şeyi duyar ve itibara alırsın. Sen daha iyi bilirsin ki, ben
            nefsimi idare etmekten aciz düştüm. Sen iyilik ve merhametle muamele etmezsen ben
            onu nasıl idare edebilirim? Senin büyüklüğünün yanında benim günahımın
            büyüklüğünden nasıl söz edilebilir? Hem Sen istemeyenleri bile lütuflarınla
            sevindirdiğin halde, kapında dilencilik yapanları nasıl boş geri çevirirsin? Senin daha
            iyi bildiğin onca zaaflarımla beraber ben kendime nasıl mukayyet olabilir ve rahmet
            hazineleri Senin yüce nezdinde iken ihtiyacım olan merhameti kendim nasıl temin
            edebilirim?
            İlahî! Dostlarının gönüllerini Senin azametin doldurunca, Senden başka her şey
            onların gözlerinde küçüldükçe küçüldü. Ne olur, benim kalbimi de azametinle doldur,
            doldur ki, her şey sadece Senin nezdindeki kıymeti kadar kalbimde yer bulabilsin. Sen
            her şeyi işitirsin Allahım; ne olur dileklerime hususî lütuflarınla mukabelede bulun.
            İlahî! Hak karşısındaki konumumu unutunca, O’nun kabza-ı tasarrufunda olduğum
            hâlde isyan deryalarına düştüm ve nice günahlar işledim. Hâlim böyle iken, huzuruna
            varıp nasıl mazeret beyan edebilirim? İlahî! Senin nihayetsiz cömertliğini hatırlayınca
            ümitleniyor, Senden uzaklığım aklıma geldikçe de ümitsizliğe düşüyorum. Ne olur,
            aradaki uzaklığı kaldır ki Sana vuslata nâil olabileyim. Ve beni Kendine öyle bir cezbe
            ile cezbet ki, daha Senden başkasına yönelmeyeyim.
            İlahî! Sevgine mazhar olamamışların ortaya koydukları nice (iyi gibi görünen ve gelip
            geçici olan) ameller vardır ki, Sen onlara bir mükâfat takdir etmez ve sevdiğin
            kullarından (sehven ve nâdiren) sâdır olmuş öyle hata ve kusurlar da vardır ki, onlara
            da bir günah yazmazsın. Ne olur Allahım! Benden sâdır olan günahları da sevdiğin
            kullarının günahları gibi kabul et ve hasenâtımı gazabına maruz kalmış kullarının
            haseneleri gibi sayma. Şüphesiz ki, kerem sahipleri, düşüp tökezleyenlere, sürçüp
            günah işleyenlere daha bir keremde bulunur.
            Allahım! Senin keremin enginliğinde bir kerem yoktur. Ne olur, bu kulunun üzerine
            rahmetini yaydıkça yay ve o rahmeti kulunun vicdanına duyur. Kalbimi fermanlarından
            hoşnut eyle. Sana kulluğun bir kısım zorluklarına katlanma, Senin emirlerine uyma,
            yasaklarından uzak durma gibi hususlarda ve ibadet ü tâatta her zaman gerekli sabrı
            göstermeye muvaffak kıl. İçimi nimetlerine karşı şükür hisleriyle doldur. Beni de afv u
            afiyet ridasıyla sarıp sarmala ve şirkin açığından gizlisinden sıyanet buyur. Senin
            marifetine erebilmem için bana nezdinden hususî bir anlayış ihsanda bulun Allahım,
            bulun ki, Senin gücün mutlaka her şeye yeter.
            İlahî! Bazen işlediğim cürümlerin âkıbetinden endişe ediyor ve kulluğumu
            hatırlıyorum. Bazen de ibadetlerime güveniyor ve yeniden günahlar düşüyorum. Adeta
            tâat ve isyanlar arası gelgitler yaşıyorum. Bunlardan hangisiyle havf, hangisiyle de reca
            hisleri yaşayacağımı kestirebilmiş değilim. Günahlarıma rağmen ihsanların devam
            ettikçe bende korku hissi kalmıyor. Kulluğumla beraber, merhametinle değil de
            adaletinle muamele edeceğini düşününce de reca hislerim bütün bütün yıkılıyor.
            Yazıklar olsun bana ki, ihsanların mukabilinde kullukta bulunduğumu hep aklımda
            tutarım da, isyanlarım karşılığında lütuflarını kesmediğin bir an bile hatırıma gelmez.
            (Kahhâr ve Celîl isimlerine delalet eden) Kâf ve Cîm, Senin sırlarından iki sırdır. Sen
            dilediklerine o isimlerinle tecellilerde bulunursun. Sana delalet eden büyük sır
            hürmetine, ne olur, beni Senden başkasına terk etme. Allahım, hiç şüphe yok ki, Sen her
            şeye kâdirsin.
            Ya Allah, ya Fettah, ya Ğaffar, ya Mün’im, ya Hâdî, ya Nâsir, ya Azîz! Sen bir
            Müsemma-yı Akdes ve Mevsûf-u Münezzehsin. Ne olur, bu kuluna da Yüce Zâtını
            birbirinden güzel isimlerinin nurlarıyla bildir. O bilme yolunu benim için aç. Beni
            mağfiret buyur. Nimetlerini üzerimden eksik etme. Bana hidayet bahşet, beni
            yardımlarınla destekle ve beni azîz kıl, ey dilediğini azîz kılan ve şereflendiren Muizz!
            İstediğini zelîl ve rüsvay hâle getiren Müzill de sadece Sensin. Beni zillete düşmekten
            koru. Gönlümün Seninle alâkasına mâni olacak her şeyden beni uzak tut. Zaten her şeyin
            dizginleri sadece Senin elindedir. Emir Senin emrin, sır da Senin sırrındır. Benim
            ademim vücudum, vücudum da ademimdir. Hak Senin fermanındır. Sen ne dilersen
            yalnız o gerçekleşir. Zira Senden başka ilah yoktur. Apaçık hak ve hakikat bir tek
            Sensin.
            Ey sırları ve en gizli şeyleri bilen Rabbim! Ey kerem ve vefa Sahibi! İlmin bütün
            mevcûdâtı kuşattığı gibi bu kulunu da kuşatmıştır. Sadece Seni tercih ettiğini
            söyleyenler bile kayıp şekâvet vadilerine düşebilirken, hayatını başkalarının peşinde
            geçirenler nasıl bedbaht olmazlar? Sen lütf u ihsanda bulunup gözümü açtın da, Sen her
            yerde hâzır ve nâzır iken Seni aramanın bir cehalet, Sen varken başka aramalar içine
            girmenin de bir küfür ve küfran olduğunu anladım. Rabbim! Beni cehaletten ve küfürden
            koru! Senin bir ismin de Karîb’dir. Sen yakınlardan yakınsın, bense kendi uzaklıklarımı
            yaşıyorum. Yakınlığını vicdanımda duyunca gözüm Senden başkasını görmez oluyor. Ne
            zaman da kendi uzaklığımı hatırlasam, dergâhına yaklaşıp kapında dilenmek hisleri
            içime doluyor. Ey dilediğini dilediği gibi icrâ eden kuvvet sahibi Kaviyy, ey eşi,
            benzeri olmayan yegâne gâlip ve Azîz, ey her şeye gücü yeten Kudreti Sonsuz!
            Kereminle muamele buyur da bana Zâtını buldur, buldur ve bu şaşkın kulunu kendi
            uzaklıklarından ve beyhûde arayışlarından kurtar.
            Ey Kadîr, Mürîd, Azîz, Hakîm ve Hamîd olan Allahım! Senden, muradına muvafık
            düşmeyen isteklerimizden ve beşerî arzularımıza düşkünlüğümüzden dolayı bize azap
            etmemeni diliyoruz. Zira ya o istek ve arzularla meşgul oluyor, onlarla seviniyor ve
            onları kendimize perde yapıyoruz ya da o istek ve arzular gerçekleşmeyince üzülüyor,
            köpürüyor ve üzerinde nifak izleri taşıyan davranışlar içerisine giriyoruz. Ne olur, Sen
            bize en büyük nimet, onun da ötesindeki fazl u ihsanlar ve en ekmel nur ile iltifatta
            bulun. Bize benliğimizi ve masivayı unuttur ve bizi Hakk’ın bekasıyla yeniden var et.
            Hem dünya hayatında, hem de şahitlerin çağrılıp dinlendiği âhiret hayatında bize yardım
            et Allahım!
            Ey her şeye hâkim, her şeyi koruyup gözeten fakat Kendisi hiçbir himaye altında
            olmayan Allahım! Hepsi sadece Sana mahsus olan Kudret-i Uzma, Meşîet-i Ulyâ, Âyât-ı
            Kübrâ, Esmâ-i Hüsna ve İsm-i A’zam hakkı için huzurunda el açıp dileniyoruz. Denizi
            Hazreti Mûsa’nın, ateşi Hazreti İbrahim’in, dağları ve demiri Hazreti Dâvud’un, rüzgârı
            ve cinleri Hazreti Süleyman’ın (alâ nebiyyina ve aleyhimüsselâm) emrine verdiğin gibi, şu
            denizle beraber yerde, gökte, mülk ve melekût âlemindeki bütün denizleri, bütün
            dağları, bütün demirleri, bütün rüzgârları ve bütün ins ü cinni bize musahhar eyle. Hiç
            şüphe yok ki, Aliyy Sen, Azîm Sen, Halîm Sen, Alîm de Sensin. “Muhakkak ki Allah ve
            melekleri şanı büyük O Peygambere hep salât (rahmet ve sena) ederler. Ey iman
            edenler! Siz de ona salât edin ve tam bir içtenlikle selâm verin.” Allahım! Hazreti
            İbrahim ve ehline salât ü selâmda bulunduğun gibi Efendimiz Hazreti Muhammed’e ve
            âline de salât ü selâm et. Hazreti İbrahim ve ailesine bereket ihsan ettiğin gibi,
            Efendimiz Hazreti Muhammed ve aile fertlerine de bereket ihsan eyle. Şüphesiz Sen,
            her bakımdan hamde layık ve şanı yüce olansın. O Nebîler Serveri’nin ashâb-ı
            güzininden, onlara tâbî olan bir sonraki mübarek nesilden ve yevm-i kıyamete kadar
            onlara ihsan şuuruyla ittiba eden bütün müminlerden razı ve hoşnut ol. Bütünüyle havl
            ve kuvvet Sana aittir ve Senden gelir. Sen ululuk ve azamet tahtının yegâne Sultanısın.
            Bize de Allah yeter; O ne güzel vekildir.
        </turkce>
        <anlam></anlam>
        <adet>3</adet>
    </dua>


    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            “Rahman ve Rahîm Allah’ın adıyla. Bütün hamdler, övgüler Âlemlerin Rabbi
            Allah’adır. Rahman ve Rahîm O’dur. Din gününün, hesap gününün tek hâkimidir.
            (Haydi, öyleyse deyiniz): ‘Yalnız Sana ibadet eder, yalnız Senden medet umarız.’ Bizi
            doğru yola, nimet ve lütfuna mazhar ettiklerinin yoluna ilet. Gazaba uğrayanların ve
            sapkınlarınkine değil.” Âmin!
            Allahım! Yerlerin ve göklerin en mükemmeli, Efendimiz Hazreti Muhammed’e en
            faziletli salavât, en bol berekât, en temiz ve en feyizli tahiyyât ile, her an, her lahza salât
            ve selâm eyle! Ey lütufları bütün kullarını kuşatan, iyilikleri mahlûkatının hepsine
            ulaşan Rabb-i Rahîm! Bizi o lütuflar dâiresinden hâriç tutma. Bizi korktuklarımızdan da
            emin eyle. Ey âyât ve âsârıyla apaçık Zâhir, Zât’ı, hakikatiyle ihata edilmeyen Bâtın ve
            en ince noktalara kadar ihtiyaçları gören, gözeten Latîf! Açık-gizli lütuflarınla bizim de
            hep yanımızda ol. Senden lütuflarınla, bizleri bela ve musibetlerden korumanı,
            gönlümüzü de icraat-ı sübhaniyene karşı teslimiyet ve rıza hisleri ile doldurmanı
            diliyoruz.
            Allahım! Hakkımızdaki ezelî hükmü bilen ve veren Sensin. Bizi olacakların
            zararlarından lütfunla muhafaza buyur. Ey her zaman lütuflarıyla muamele eden Yüceler
            Yücesi, ey Evvel, ey sığınılacak yegâne kapının Sahibi ve ey dönüşün sadece Kendisine
            olduğu Latîf! Ne olur, bu kullarını da hususî sıyanet seralarına al! Ey yarattıklarını kaza
            deryalarının kahr u iptila dalgaları arasında imtihanlara tâbi tutan Hakîm-i Mutlak!
            Bizleri necât gemisinde bulunan ve bütün âfetlerden sıyanet edilen kullarından eyle.
            Riayeti altına aldıkları kullarını lütuflarıyla sevindiren, onları muhafaza buyurup şanına
            yaraşır şekilde her zaman anan Rabbimiz! Her şeye gücü yeten Kadîr, her şeyi duyan
            Semî’, her şeye mahiyetinden daha yakın Karîb ve bütün varlığın dualarına icabette
            bulunan Mücîb yalnız Sensin. Koruyup gözetmesi en güzel ve en hayırlı olan da sadece
            Sensin. Lütfen ve keremen, ne olur, bizleri de koruyup kolla.
            Ya İlahenâ! Senin bütün âlemleri kuşatan gizli lütufların, açık olanlarından çok daha
            fazladır. Lâkin o gizli lütufları ancak ârif-i billah olan kalb gözleri açık kulların
            sezebilir ve görebilirler. Gördüklerinde de o lütuflara gözlerini diker ve onlarla her
            türlü kötülükten emin olurlar. İnce perdeler arkasında sürekli akıp duran o gizli
            lütuflarını bizim vicdanlarımıza da duyur Allahım, duyur ve bizleri de o lütuflarınla her
            türlü kötülükten muhafaza buyur. Ya İlahenâ! Sen bir şey hakkında hüküm verdiğin
            zaman, “ol” dersin, o da hemen oluverir. Senin, kulların hakkındaki ahkâm-ı
            sübhaniyeni ne bir ârif ne de bir başka Hak yolcusunun himmeti geri çeviremez. Her
            türlü belalardan koruyan gizli eltâf-ı sübhaniyenin kapılarını bizler için de açtın. Sana
            hamd olsun. Belalardan koruyan o sağlam kalelerin içine kapının bu sadık bendelerini
            de al Allahım!
            Ya İlahenâ! Kullarının, özellikle de muhabbet ve sevgine mazhar kıldığın kullarının
            ihtiyaçlarını en ince noktalarına kadar gören, gözeten Latîf Sensin. Cömertliğinin
            tecellîlerini göster ve bizi de özel lütuflarınla sevgine mazhar kıldığın kulların dairesine
            al. Ya İlahenâ! Lütuf Senin vasfın, iç içe değişik lütuflar ahlâkın, ahkâmını kulların
            üzerinde icra buyurman da şanındır. Lâkin Sen öyle re’fetli, öyle lütufkâr bir Rabb-i
            Rahîmsin ki, hükümlerinde daha çok adaletinle değil lütuflarınla davranırsın. Ya
            İlahenâ! Biz var değilken ve varlığın ne demek olduğunu bilmiyorken, ihtiyacımız da
            yokken lütuf ve âtıfet buyurup Sen bizi var ettin. Şimdi lütuf ve ihsana ihtiyacımız
            olduğu bir zamanda bizleri lütfundan mahrum mu edeceksin? Hâşâ ya Rabbî! Sen
            Merhametliler Merhametlisisin; kâfî ve vâfî lütuf ve cömertliğin sahibi yalnız Sensin.
            Ya İlahenâ! Görüp gözettiğin zaman lütfun hıfzın, koruyup kolladığın zaman da hıfzın
            lütfun olur. Bu kullarını da lütfunla sarıp sarmala. Muhafaza surlarının içine bizleri de
            al. Ya Latîf, Senden ebedlere kadar sürecek lütuflar dileniyoruz. Ya Hafîz,
            kötülüklerden, düşmanlık besleyenlerin şerlerinden bizleri koru. Ya Latîf, ömrü
            korkular içinde geçen bu aciz ve zayıf kuluna Senden başka kim medet edebilir ki! Biz
            var değilken, varlığın ve istemenin ne demek olduğunu bilmiyorken, lütuf buyurup bizi
            var ettin. İhtiyaç hâlinde olduğumuz şu hâlimizde de dilediğimiz ve dilendiğimiz şeyleri
            bizlere lütfeyle ya Rabbi!
            “Allah kullarına büyük lütuf sahibidir. Dilediği her kulunu, bir türlü rızıklandırır.
            O, pek kuvvetlidir, üstün kudret sahibidir. (3 defa)”
            Ya Latîf! Korku verici bir hal ile karşı karşıya kalanlara nasıl bir üns ve esenlik
            lütfediyorsan bu nâçar kuluna da öyle bir üns ve esenlik bahşet. Ben ancak Senin
            lütfunla ünsiyete erebilirdim ve erdim; sadece Senin lütfunla selâmet bulabilirdim ve
            buldum; yalnız Senin lütfunla emniyette olabilirdim ve oldum; bir tek Senin lütfunla
            korunabilirdim ve korundum ve yine sadece Senin lütfunla düşmanların
            düşmanlıklarından kurtulabilirdim ve kurtuldum. Evet, yalnızca Senin lütfunla ey Lâtîf
            ve Hafîz isimlerinin biricik sahibi Rabbim!
            “Allah, ilmi ve kudretiyle onları arkalarından kuşatır. Hayır, hayır! Kur’ân onların
            iddia ettikleri beşer sözü değildir. O, Levh-i Mahfuz’da olan pek şerefli bir kitaptır.”
            En tehlikeli problemlerden bile, “Gökleri ve yeri koruyup gözetmek O’na ağır
            gelmez; O öyle ulu, öyle büyüktür.” ferman-ı İlahîsini okuyarak kurtuldum ben. “Ve
            orayı her türlü şeytandan koruduk.” âyet-i celîlesini söyleyerek bütün şeytanlardan ve
            hasetçilerden selâmet buldum. “Allah bana yeter, O ne güzel vekildir.” demek bana yetti
            ve ben nereden gelirse gelsin, bütün sıkıntılardan o güzel cümleyi vird-i zeban ederek
            sıyrıldım. “Allah o ilahtır ki, Kendisinden başka ilah yoktur. Hayy’dır, Kayyûm’dur.
            Kendisini ne bir uyuklama, ne de uyku tutar. Göklerde ve yerde ne varsa O’nundur.
            İzni olmadan huzurunda şefaat etmek kimin haddine? Yarattığı mahlûkların önünde,
            ardında ne var, hepsini bilir. Mahlûklar ise O’nun dilediğinden başka, ilminden
            hiçbir şey kavrayamazlar. O’nun kürsüsü gökleri ve yeri kaplamıştır. Gökleri ve yeri
            koruyup gözetmek O’na ağır gelmez; O öyle ulu, öyle büyüktür. Dinde zorlama
            yoktur. Doğru yol, sapıklıktan; hak, bâtıldan ayrılıp belli olmuştur. Artık kim tağutu
            reddedip Allah’a iman ederse, işte o, kopması mümkün olmayan en sağlam kulpa
            yapışmıştır. Allah her şeyi işitir, bilir. Allah iman edenlerin yardımcısıdır, onları
            karanlıklardan aydınlığa çıkarır. İnkâr edenlerin dostları ise tâğutlar olup onları
            aydınlıktan karanlıklara götürürler. İşte onlar Cehennemlik kimselerdir ve orada
            ebedî kalacaklardır.” “Size kendi aranızdan öyle bir Peygamber geldi ki zahmete
            uğramanız ona ağır gelir. Kalbi üstünüze titrer, müminlere karşı pek şefkatli ve
            merhametlidir. Buna rağmen aldırmaz, yüz çevirirlerse, ey Resûlüm de ki: ‘Allah
            bana yeter. O’ndan başka ilah yoktur. Ben yalnız O’na dayanırım. Çünkü O, büyük
            Arş’ın, muazzam hükümranlığın sahibidir.’“ Rahman ve Rahîm Allah’ın adıyla.
            “Kureyş’in güven ve barış anlaşmalarından faydalanmalarını sağlamak için, kış ve
            yaz seferlerinde faydalandıkları anlaşmaların kadrini bilmiş olmak için, yalnız bu
            Ev’in (Kâbe’nin) Rabbine ibadet etsinler! Kendilerini açlıktan kurtarıp doyuran,
            korkudan emin kılan Rabbilerine kulluk etsinler!” “Kâf Hâ Yâ Ayn Sâd” hürmetine
            Hakk’ın kifayetiyle serfiraz oldum. “Hâ Mîm. Ayn Sîn Kâf” hürmetine mazhar-ı himaye
            kılındım. “O’nun sözü haktır. Hâkimiyet O’nundur.” “Rabb-i Rahim’den sözle olan
            bir selâm yine onlara... (19 defa)”
            Ey her duada bulunana icabet eden ululuk tahtının sultanı! Bu yüce hakikatler ve sırlar
            hakkı için bizleri şerlerden ve şerîrlerden ve her türlü kederlerden muhafaza buyur. “De
            ki: Geceleyin veya gündüzün gelecek tehlikelere karşı o Rahman’dan başka sizi kim
            koruyabilir?“ Rahmaniyetin kilâeti hürmetine bizleri de koru ve bizi Senden başkasına
            terk etme. Rabbim! Bu yakarışlar kapının önünde duran perişan bir dilencinin
            istekleridir. Onları da, bütün dilekleri de gerçekleştirecek havl ve kuvvet ise sadece
            Sana aittir.
            Ey Rahmet Sultanı! Âlemlere rahmet olarak irsal buyurduğun, Hâtemü’l-Enbiya,
            Efendimiz Hazreti Muhammed’e (sallallahu aleyhi ve sellem) salât ü selâm eyle ve O Zât-ı
            Akdes-i Risalet Penahî’yi temcîd, teşrif, tekrim, tebcîl ve ta’zîm buyur. Ey Hannân ü
            Mennân! Bizi rahmetinden uzak tutma ve bize her zaman emn ü eman ver. “Selam bütün
            peygamberlere. Bütün hamdler Âlemlerin Rabbi Allah’a.”</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Ey merhametlilerin en merhametlisi Allahım! Yüce isimlerin, mükerrem meleklerin ve
            şanı büyük nebîlerin yüzü suyu hürmetine dualarımızı kabul buyur. Göndermiş olduğun
            bütün nebîler (alâ nebiyyina ve aleyhimüsselâm), indirmiş olduğun bütün kitaplar, kabul
            buyurduğun bütün ameller, gözler önüne serdiğin bütün hüccetler, kolay hâle getirdiğin
            zorluklar, bir iken ayırdığın (gökler ve yer), nurlandırdığın karanlıklar, korkar iken
            içlerine emniyet saldıkların ve konuşurken susturduklarınla tevessülde bulunuyor,
            Senden hakkım(ız)da komplo kuranların komplolarını ve zarar verme kastı taşıyanların
            zararlarını bertaraf etmeni diliyorum.
            Allahım! “Eğer dileseydik gözlerini dümdüz, silme kör ederdik. O zaman yola
            dökülüp dururlardı. Fakat o takdirde nasıl görebilirlerdi? Eğer dileseydik oldukları
            yerde, hemen baş üstü, mahiyetlerini değiştirir, çirkin mi çirkin, tersyüz ederdik.
            Artık ne ileriye devam edebilir, ne de geriye dönüş yapabilirlerdi.” mealindeki
            âyetlerin hakkı için öylelerinin kalblerini ve ellerini hiçbir şey duyamaz ve yapamaz
            hâle getir. Ayaklarını sars, başlarından aşağıya musibet yağdır ve onlara karşı bu kuluna
            yardım et.
            Allahım! Umutların dayandığı son nokta Sensin ve her işte yalnız Sana tevekkül edilir.
            “Ey Yüce Rabbimiz! Yalnız Sana güvenip dayandık, Sana yöneldik ve sonunda da
            Senin huzuruna varacağız.” “Biz neden Allah’a tevekkül etmeyelim ki gireceğimiz
            yolları bize O gösterdi. Bize verdiğiniz her türlü eza ve sıkıntıya sabredeceğiz.”
            Allahım! Biz Sana dayandık ve işlerimizi Sana havale ettik. Ne olur, umduklarımızda
            bize haybet yaşatma. Tevekkülümüze mukabelede bulun. Bizi bırakma. Ey gayelerin son
            noktası ve inayet sahibi Rabbim! İhtiyaçlarımızı is’af buyur ve bizi koruyup kolla. Ey
            belaları defeden, tasaları gideren, hata ve kusurları görmezden gelen ve tökezleyenlere
            her zaman bir kere daha doğrulup yürüme fırsatları veren Allahım! Bana da fırsatlar
            ver. Düşkünlüğüme merhamet et. Tasalarımı gider. Kusurlarımı mağfiret buyur.
            Başımdaki belaları sav. Hiç şüphesiz Sen kullarının tevbelerini kabul buyurur,
            günahlarını da bağışlarsın. Rabbim! “Kâf Hâ Yâ Ayn Sâd” ile yetindim; “Hâ Mîm. Ayn
            Sîn Kâf”’a sığındım; “Nûn ve’l-Kalem”’in, nurun ve karanlıkların, vücud ve adem
            âlemlerinin, levh u kalemin ve ümmetlerin ecellerinin Sahibi Allah’a dayandım. “Allah,
            ilmi ve kudretiyle onları arkalarından kuşatır. Hayır hayır, Kur’ân onların iddia
            ettikleri gibi beşer sözü değildir. O, Levh-i Mahfuz’da olan pek şerefli bir
            Kur’ân’dır.” “Kâf. Şanlı şerefli Kur’ân hakkı için.” “Sâd. Bu şanlı şerefli Kur’ân
            hakkı için. Kâfirler bu Kur’ân’ı onda şüpheye yer verecek bir taraf olduğundan değil,
            ama asıl kendileri Allah’a karşı kibir ve muhalefet taşıdıkları için inkâr ediyorlar.”
            “Tâ Sîn” “Hâ Mîm” “Elif Lâm Mîm” “Elif Lâm Mîm Sâd” “Elif Lâm Mîm Râ” “İyi
            bilsinler, onların toplu kuvvetleri bozguna uğrayacak ve arkalarını dönüp
            kaçacaklardır.” “Âlemlerin Rabbi Allah’a hamd olsun ki böylece, zulmedip duran o
            gürûhun arkası kesildi.” “İzzet ve kudret sahibi olan senin Rabbin onların bütün
            bâtıl iddialarından münezzehtir, yücedir. Selam bütün peygamberleredir. Bütün
            hamdler Âlemlerin Rabbi Allah’adır.” Salât ü selâm Efendimiz Hazreti Muhammed’e,
            tertemiz, dupduru ehline, kerem ve iyilik timsali ashâbına olsun. Âmin!</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Allahım! Senden başka bir ilah yoktur. Her şeyi işiten, her şeye en yakın olan ve bütün
            nidalara icabet eden Sensin. Dua edenlerin yakarışlarına da cevap verirsin. Kötülükleri
            uzaklaştırır ve dilediğini yeryüzünde halifelik payesiyle şereflendirirsin. “Şüphesiz ki
            Rabbim duayı kabul buyurur. Ya Rabbî! Beni de, neslimi de namazı hakkıyla eda eden
            kullarından eyle. Duamı lütfen kabul buyur ya Rabbî. Ey Rabbimiz! Beni, annemi,
            babamı ve bütün müminleri kıyamet günü affeyle.” Allahım! Sana yalvardığım
            hususlarda beni mahrum bırakma. “Tâ Hâ” “Yâ Sîn” “Kâf” “Nûn” “Sâd” “Tâ Sîn”
            “Hâ Mîm” “Kâf Hâ Yâ Ayn Sâd” “O iki denizi salıverir, birbirlerine kavuşurlar.
            Fakat aralarında bir engel bulunduğundan, birbirinin sınırını aşmazlar.” “Ya Rabbi!
            Adaletle hükmünü ver! Rabbimiz Rahman’dır, sizin bunca isnat ve iftiralarınıza karşı
            yegâne müsteandır.” “Elif Lâm Mîm. İşte Kitap! Şüphe yoktur onda. Rehberdir
            müttakîlere.” Allahım! Rahmet’in “hâ”sı, mülk’ün “mîm”i ve devam’ın “dal”ı ile Sana
            yemin ediyorum. “Muhammed (sallallahu aleyhi ve sellem) Allah’ın resûlüdür. O’nun
            beraberindeki müminler de kâfirlere karşı şiddetli olup kendi aralarında
            şefkatlidirler. Sen onları rükû ederken, secde ederken, Allah’tan lütuf ve rıza ararken
            görürsün. Onların alâmeti, yüzlerindeki secde izi, secde aydınlığıdır. Bunlar,
            Tevrat’taki sıfatları olup İncil’deki meselleri ise şöyledir: Öyle bir ekin ki filizini
            çıkarmış, sonra da onu kuvvetlendirmiş, derken kalınlaşmış da artık gövdesi üzerinde
            doğrulmuş. Öyle ki ekicilerin hoşuna gider, kâfirleri de öfkelendirir. İşte böylece
            Allah, onlar gibi iman edip makbul ve güzel işler yapanlara bir mağfiret ve büyük bir
            mükâfat hazırlamıştır.”
            Allahım! Yegâne ilah Sensin; Senden başka ilah yoktur. Ne bir uyuklama ne de uyku,
            Senin için asla söz konusu olamaz. Göklerde ve yerde ne varsa hepsi Senindir. Senin
            göklerde ve yerdeki kullarından biri de benim. İznin olmadan hiç kimse Senin huzurunda
            şefaat edemez. Bu kuluna Sen şefaat et ve başkalarına muhtaç bırakma Allahım. Senin
            kürsün gökleri ve yeri kaplamıştır. Gökleri ve yeri koruyup gözetmek Sana ağır gelmez.
            “O öyle ulu, öyle büyüktür.” Allahım! Önümden, arkamdan, sağımdan, solumdan,
            üstümden, altımdan, zâhirimden, bâtınımdan, bazı uzuv ve latifelerimden yahut
            hepsinden gelebilecek sıkıntı ve tehlikelerden beni muhafaza et. Kalbimi ilim, azamet
            ve izzetinin nuruyla tenvîr buyur. Hiç şüphesiz azamet tahtının ululardan ulu Sultanı
            Sensin. “Yâ Sîn. Hikmetli Kur’ân’a andolsun.” “Nûn. Kalem ve ehl-i kalemin
            satırlara dizdikleri ve dizecekleri şeyler hakkı için.” “Kâf. Şanlı şerefli Kur’ân hakkı
            için.” “Sâd. Bu şanlı şerefli Kur’ân hakkı için. Kâfirler bu Kur’ân’ı onda şüpheye
            yer verecek bir taraf olduğundan değil, ama asıl kendileri Allah’a karşı kibir ve
            muhalefet taşıdıkları için inkâr ediyorlar.”
            Senin nurun uzak değildir Allahım! Merhametin de ihsan sahiplerine pek yakındır. O
            merhametinin tamamına, hakikatine, esrarına ve içindeki gizli hazinelere sığınıyor ve
            Senden zilletsiz izzet, fakirliği olmayan zenginlik, kedersiz üns ve ünsiyet, korkusuz
            emniyet diliyoruz. Mîsak-ı evvelde Senin kabza-ı tasarrufunda nasıl idiysek,
            kulluğumuzda da bizi öyle tevhide ulaştır.
            Rabbim! Bize düşmanlık besleyenleri bertaraf et. Onları yerlerinden ayrılamaz hâle
            getir, getir ki yerlerinden kımıldayamasınlar ve gelip bize ulaşamasınlar. “Eğer
            dileseydik gözlerini dümdüz, silme kör ederdik. O zaman yola dökülüp dururlardı.
            Fakat o takdirde nasıl görebilirlerdi? Eğer dileseydik oldukları yerde, hemen baş
            üstü, mahiyetlerini değiştirir, çirkin mi çirkin, tersyüz ederdik. Artık ne ileriye devam
            edebilir, ne de geriye dönüş yapabilirlerdi” “Tâ Hâ” “Yâ Sîn” Yüzleri berbat olsun,
            yerlerde sürünsün. Yüzleri berbat olsun, yerlerde sürünsün. Yüzleri berbat olsun,
            yerlerde sürünsün. “Bütün yüzler, hayatın ve hâkimiyetin tam mânasıyla sahibi olan
            Hayy u Kayyum’a baş eğmiştir.” Allahım! Hakkımızda kötülük planlayanlara öyle
            büyük meşgaleler ver ki, bizimle uğraşamaz hâle gelsinler. Öyle bela ve musibetlere
            uğrat ki onları, gelip bizden medet istesinler.
            Ey korku içinde yaşayan kulların sığınağı, zalimlerin tasallutundan beni koru. Arşı
            ayakta tutan, darbesi müthiş olan, vahşileri hapseden Allahım! Bu kuluna zulmetmek
            isteyenleri hapset. Ey her zaman gâlip olan Rabbim! Galebe etmek isteyenlere karşı
            beni de gâlip eyle. “Allah, o kâfirleri, elleri boş olarak, kin ve öfkeleriyle geri
            çevirdi. Müminlerin savaşmasına hacet bırakmadı. Herkes anladı ki, Allah pek
            kuvvetlidir, mutlak galiptir.” “Zulüm yüklenerek gelen, gerçekten perişan olmuştur.”
            “Onlar sağır, dilsiz ve kördürler. Bundan ötürü akıllarını kullanıp gerçeği
            anlayamazlar.” (O düşmanlık besleyenler) duyamaz, göremez, konuşamaz, hareket
            edemez, karar veremez, bakamaz, konuşamaz, tefekkür ve tedebbürde bulunamaz ve
            hadlerini aşamazlar (aşamasınlar). ”Hem önlerinden hem arkalarından bir set
            yaparak, öylesine çepeçevre sardık ki, artık hiç göremez onlar.” “Eğer dileseydik
            oldukları yerde, hemen baş üstü, mahiyetlerini değiştirir, çirkin mi çirkin, tersyüz
            ederdik. Artık ne ileriye devam edebilir, ne de geriye dönüş yapabilirlerdi.” “Onların
            hakkından gelmek için Allah sana yeter. O hakkıyla işitir ve bilir.”
            “Bismillahirrahmanirrahîm” hakkı için (dualarımıza icabet buyur Allahım!) Allahım!
            Câmiiyyetin biricik sembolü, Hak ve hakikatin bülendâvaz dellalı, varlık âleminin en
            hayırlısı Hazreti Muhammed Mustafa’ya salât ü selâmların en faziletlisi ile salât ve
            selâm eyle. “Allah bize yeter. O ne güzel vekildir!(7 defa)” Allah’ın ismiyle yüceldim,
            “Kâf Hâ Yâ Ayn Sâd” hürmetine Hakk’ın kifayetiyle serfiraz oldum; “Hâ Mîm. Ayn Sîn
            Kâf” hürmetine mazhar-ı himaye kılındım. “Dini olduğu gibi, bu azabı da böyle inkâr
            edenler, onun tepelerine ineceğini, o ateşin yüzlerini ve sırtlarını yalamasını
            önleyemeyeceklerini, kendilerine yardım edecek hiç kimsenin bulunmayacağını bir
            bilselerdi! Onların beklentilerinin hilafına, o ateş öyle apansız gelecek ki, kendileri
            birden donakalacaklar. Artık ne onu geri çevirecek güçleri olacak, ne de kendilerine
            süre verilecek!(3 defa)” Ey herkes için selâmet kaynağı ve güzellerden güzel
            isimlerinden biri de Selâm olan Rabbim! Beni ve benimle beraber olanları da selâmette
            eyle! Zaten ben de arzın dibinden arşın müntehasına kadar, yegâne Rabbimin sıyanetine
            sığınırım. “Hiç şüphe yok ki o zikri, Kur’ân’ı Biz indirdik, onu koruyacak olan da
            Biziz.” “O insanın önünde ve ardında devamlı surette nöbetleşerek görevlendirilen
            melekler vardır. Bunlar, Allah’ın emrinden ötürü, onu koruyup kollarlar.” Ey Hafîz
            ismiyle kullarını koruyup kollayan Rabbim, beni ve beraberimdekileri de koruyup kolla.
            Allahım! Gizli lütufların, ince icraatların ve eşsiz hıfz u sıyanetine sığınıyoruz. Bizleri
            de korumana al. Nebiy-yi Ekrem’in Hazreti Muhammed’i (aleyhissalâtü vesselâm) bize
            şefaatçi eyle. Efendimiz’e, tertemiz ehline, güzellerden güzel ashâbına salât ve selâm
            eyle, ey şefkatine hudut olmayan merhametliler merhametlisi Rabbim! Bizi de fazlınla
            dünyada şerlilerin şerrinden, âhirette de Cehennem azabından koru.</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Allahım! Senin kadîm ve kâmil nuruna büründüm. Sağlam ve kuşatıcı kalesine
            sığındım. Bana hücum edenlere de Senin kahreden gücünle mukabelede bulundum. Ey
            işlerinde galip, yarattıkları üzerinde Kayyum olan ve kul ile kalbi arasına giren
            Rabbim! “Benimle şeytan ve fitlemelerinin ve yarattıkların içinde kendilerine güç
            yetiremeyecek olduklarımın arasına da gir. (3 defa)” Allahım! Kötülük düşünen o
            düşmanların dillerini üzerimden çek, ellerine ve ayaklarına zincir, kalblerine de gem
            vur. Benimle onlar arasına azametinin nurundan bir set çek. Aramıza kuvvetinden bir
            örtü ger. Saltanatın tahtındaki ordulardan birini de onlarla benim arama koy. Şüphesiz
            Sen Hayy, Kâdir, Muktedir ve Kahharsın.
            Allahım! İşi gücü kötülük ve zulüm olan kimselerin gözlerini üzerimden çek; çek ki,
            onların endişesiyle yaşamaktan kurtulayım. “Bulutların şimşeğinin parıltısı neredeyse
            gözleri alıverecek. Allah gece ile gündüzü birbirine çeviriyor, geceyi gündüze,
            gündüzü geceye dönüştürüyor. Sürelerini uzatıp kısaltıyor. Elbette bunda
            görebilenler için alınacak bir ders vardır.” Bismillah. “Kâf Hâ Yâ Ayn Sâd”
            Bismillah. “Hâ Mîm. Ayn Sîn Kâf” “Dünya hayatı şuna benzer: Gökten yağmur
            indiririz, onun sayesinde yeryüzünde bitkiler yeşerip gürleşir, çok geçmeden kurur,
            rüzgârın savurduğu çerçöp hâline gelir.” “Allah’tır gerçek İlah! O’ndan başka
            yoktur ilah. Görünmeyen ve görünen her şeyi bilir. O Rahman’dır, Rahîm’dir.”
            “Onları, yaklaşan müthiş güne karşı uyar! Yürekler ağza gelir, yutkunur da
            yutkunurlar. O zalim kâfirlerin ne dostları, ne de sözüne itibar edilir şefaatçileri
            olabilir.” “İşte o zaman, her insan hazırladığını, ortaya ne koyduğunu anlayacaktır.
            Gündüzün sinip gizlenen yıldızlara, dolaşıp dolaşıp yuvalarına, yörüngelerine giren
            gezegenlere, geçmeye başladığı zaman geceye, nefes almaya başladığı zaman sabaha
            andolsun.” “Sâd. Bu şanlı şerefli Kur’ân hakkı için. Kâfirler bu Kur’ân’ı onda
            şüpheye yer verecek bir taraf olduğundan değil, ama asıl kendileri Allah’a karşı kibir
            ve muhalefet taşıdıkları için inkâr ediyorlar.” “Yüzleri berbat olsun, yerlerde
            sürünsünler. (3 defa)” Gözleri görmez olsun. Dilleri lâl kesilsin. Hayırları önlerinde,
            şerleri ayaklarının altında ve Süleyman mührü omuzlarının arasında; duyamasın,
            göremesin ve konuşamasınlar. Rabbim! “Kâf Hâ Yâ Ayn Sâd” hakkı için dualarımızı
            kabul buyur. “Onların hakkından gelmek için Allah sana yeter. O hakkıyla işitir ve
            bilir. (3 defa)” “Benim Mevlâm, o kitabı indiren Allah’tır ve O, bütün salih kullarını
            korur, gözetir. (3 defa)” “Allah bana yeter. O’ndan başka ilah yoktur. Ben yalnız O’na
            dayanırım. Çünkü O, büyük Arş’ın, muazzam hükümranlığın sahibidir. (7 defa)” “O,
            Levh-i Mahfuz’da olan pek şerefli bir Kur’ân’dır.” Allahım! Üstümden, altımdan,
            sağımdan, solumdan, arkamdan, önümden, zâhirimden, bâtınımdan, bazı uzuv ve
            latifelerimden yahut hepsinden gelebilecek sıkıntı ve tehlikelerden beni muhafaza buyur.
            Benimle Senin arana hiçbir şeyin girmesine de müsaade etme. “Ya Allah! (3 defa)”
            Gerçek güç ve kuvvet sahibi sadece Allah’tır. Salât ü selâm Zât-ı Mukaddese-i
            Nebeviyye Efendimiz’e, tertemiz, dupduru ehline, kerîm ve ebrâr ashâbına olsun. Âmin!</turkce>
        <anlam></anlam>
        <adet>3</adet>
    </dua>


    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Allahım! Senin arşının latîf perdelerinden akseden nurun parıltılarıyla düşmanlık
            besleyenlerin şerlerinden gizlendim. Komploculardan ceberûtunun nüfûzuna saklandım.
            Sulta ve yetki sahiplerinin kaba kuvvetinden de yine Senin havl ve kuvvetine sığındım.
            Bütün şeytanlardan Senin nihayetsiz Kayyûmiyet ve ebediyetine iltica ettim. Bütün kaygı
            ve kederlerden de Senin sırlı inayetinle kurtuldum. Ey Arş’ı taşımaktan aciz olan
            Hamele-i Arşı’nı Kendi gerçek güç ve kuvvetiyle destekleyip onlara Arş’ı taşıtan,
            yakalayıp derdest etmesi ani ve güçlü olan ve vahşî ruhları etkisiz hâle getiren Allahım!
            Bana zulmedenleri ve galebe etmek isteyenleri de etkisiz hâle getir. “Allah, ‘Ben ve
            elçilerim elbette galip geliriz.’ diye hükmetmiştir. Şüphesiz ki Allah çok kuvvetlidir,
            mutlak galiptir.”
            Allahım! Zâtının Sırrı ve Sırrının Zâtı için Sana yalvarıyorum, ki O Sensin, Sen de
            O’sun; Senden gayrı ilah yoktur. Rabbime ve ona inandığım için bana düşmanlık
            besleyenlerin ve bütün yaratıkların şerrinden, milyonlar “Lâ havle velâ kuvvete illa
            billah” ile, Allah’ın arşına, arşının nuruna ve bütün isimlerine sığınıyorum. Varlığıma,
            dinime, ehlime, emvâl ve evlâdıma ve Rabbimin bana ihsan ettiği her şeye, O
            mukaddes, münezzeh ve erişilmez olan Rabbimin semâvât ve arzın dört bir yanına
            vurmuş olduğu mührünü vuruyorum. “Allah bize yeter. O ne güzel vekildir!(3 defa)”
            Salât ü selâm Peygamber Efendimiz Hazreti Muhammed’e, tertemiz, dupduru ehline,
            kerem ve iyiliğe kilitlenmiş ashâb-ı güzînine olsun. Âmin!</turkce>
        <anlam></anlam>
        <adet>3</adet>
    </dua>


    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Allahım! Kitab-ı Mübîninde “O, öyle bir kitaptır ki bâtıl ona ne önünden, ne ardından,
            hiçbir taraftan yol bulamaz. O Hakîm ve Hamîd tarafından indirilmiştir.” buyuruyorsun.
            Düşmanlık besleyenlerin hepsinin önümüzden, arkamızdan, sağımızdan ve solumuzdan
            verebilecekleri bütün zararlardan ömrümüz oldukça bizleri de muhafaza buyur ve
            Kitab-ı Azîz’ini koruduğun gibi bizim dinimizi/diyanetimizi de koru. “Hiç şüphe yok ki
            o zikri, Kur’ân’ı Biz indirdik, onu koruyacak olan da Biz’iz.” diye ferman eden
            Sensin. Düşmanlık besleyenlerin hepsinin önümüzden, arkamızdan, sağımızdan ve
            solumuzdan verebilecekleri bütün zararlardan ömrümüz olduğu müddetçe bizleri de
            muhafaza buyur ve Zikr’ini koruduğun gibi bizim dinimizi de koru. “Semayı her türlü
            şeytandan koruduk.” beyanı da Senindir. Düşmanlık besleyenlerin hepsinin
            önümüzden, arkamızdan, sağımızdan ve solumuzdan verebilecekleri bütün zararlardan
            ömür bahşettiğin müddetçe bizleri de muhafaza buyur ve semayı koruduğun gibi bizim
            dinimizi de sıyanet buyur. “O cinleri (şeytanları) (Süleyman aleyhisselâmın emrinden
            çıkmamaları için) gözetim altında tutardık.” buyuruyorsun. Düşmanlık besleyenlerin
            hepsinin önümüzden, arkamızdan, sağımızdan ve solumuzdan verebilecekleri bütün
            zararlardan ömür verdiğin müddetçe bizleri de muhafaza buyur ve kendisine farklı bir
            fehm ve anlayış lutfettiğin ve cinleri musahhar kıldığın (Süleyman) kulunu koruduğun
            gibi bizi de her zaman hıfzın altında tut.
            Allahım! Yüce Kitabında, “Göğü de dengesini kaybetmekten korunmuş bir tavan
            durumunda yarattık.” buyuruyorsun. O tavanı koruduğun gibi bizim dinimizi de koru.
            Yine yüce Kitab’ında, “Gökleri ve yeri koruyup gözetmek O’na ağır gelmez, O öyle
            ulu, öyle büyüktür.” ferman ediyorsun. Düşmanlık besleyenlerin hepsinin önümüzden,
            arkamızdan, sağımızdan ve solumuzdan verebilecekleri bütün zararlardan ömür verdiğin
            müddetçe bizleri de muhafaza buyur ve semavât u zemîni koruduğun gibi bizim dinimizi
            de koru. “O kullarının üstünde de tek hâkimdir. O üzerinize, hareketlerinizi kaydeden
            hafaza meleklerini gönderir.” fermanı da Senindir. Düşmanlık besleyenlerin hepsinin
            önümüzden, arkamızdan, sağımızdan ve solumuzdan verebilecekleri bütün zararlardan
            yaşadığımız müddetçe bizleri de muhafaza buyur ve sıyanetin altına aldığın kullarının
            içine bizi de dâhil eyle. Kelâm-ı Kadîminde “Biz dünya semasını kandillerle,
            yıldızlarla süsledik, bozulup yıkılmaktan koruduk. İşte bu Azîz ve Alîm (üstün kudret
            sahibi, her şeyi en mükemmel tarzda bilen) Allah’ın takdiridir.” buyuruyorsun.
            Düşmanlık besleyenlerin hepsinin önümüzden, arkamızdan, sağımızdan ve solumuzdan
            verebilecekleri bütün zararlardan hayatta olduğumuz sürece bizleri de muhafaza buyur
            ve semayı koruduğun gibi bizi de koruyup kolla.
            Allahım! Senin nurlu beyanlarından biri de, “Hayır hayır, Kur’ân onların iddia
            ettikleri gibi beşer sözü değildir. O, Levh-i Mahfuz’da olan pek şerefli bir
            Kur’ân’dır.” âyet-i celîlesidir. Düşmanlık besleyenlerin hepsinin önümüzden,
            arkamızdan, sağımızdan ve solumuzdan verebilecekleri bütün zararlardan ömür verdiğin
            müddetçe bizleri de muhafaza buyur ve Levh-i Mahfuz’u hıfz u sıyanetine aldığın gibi
            bizi de al. Yine, “O insanın önünde ve ardında devamlı suretle nöbetleşerek
            görevlendirilen melekler vardır. Bunlar, Allah’ın emrinden ötürü, onu koruyup
            kollarlar.” ferman ediyorsun. Düşmanlık besleyenlerin hepsinin önümüzden,
            arkamızdan, sağımızdan ve solumuzdan verebilecekleri bütün zararlardan ömür verdiğin
            müddetçe bizleri de muhafaza buyur ve koruman altındaki kulların zümresine bizleri de
            kat.
            Allahım! Ben de kulun ve elçin Yakub (aleyhisselâm) gibi, “En iyi koruyan Allah’tır ve
            O, merhametlilerin en merhametlisidir.” kudsî hakikatini ikrar ediyor ve Senin
            himayeni diliyorum. Ya Rab! Komplocuların komplolarından bizi her zaman koru ve
            “Artık ben işimi Allah’a bırakıyorum. Çünkü Allah kullarını pek iyi görmektedir.”
            diye yalvaran (Mûsa) kulunu himayene aldığın gibi bizim dinimizi de al. Bizi koruyup
            kolla ve muhafaza et. Sıyanetine al. Gözetimin altında bulundur. Kilâetini üzerimizden
            eksik etme.
            (Allahım! Müsaadenle düşmanlık besleyen(ler)e seslenmek istiyorum.) Ey bizim için
            kötülük murad eden, başımıza çorap örmek isteyen, arkamızdan tuzak kuran, “Ben
            Rahman’a sığındım senden. Eğer Allah’tan korkup haramdan sakınan bir kimse isen
            çekil yanımdan.” “Beni taşlayıp öldürmenizden, benim de sizin de Rabbiniz olan
            Allah’a sığınıyorum.” “Kesin sesinizi, sakın bir daha Bana bir şey söylemeye
            kalkışmayın.” Rabbimin sem’ ve basarıyla sizin kulak ve gözlerinizin şerrinden
            korundum. Rabbim sizinle benim arama girdi ve ben O’nun kuvvetiyle size galebe ettim.
            Nebîlerin (alâ nebiyyina ve aleyhimüsselâm), firavunların zorbalıklarından, Rabbilerine
            sığındıkları nübüvvet ve eman sırrıyla ben de Rabbime sığınıyorum. Nitekim Rabbileri
            de onları setretmiş ve korumuştu. Cebrâîl (aleyhisselâm) bizim sağımızda, Mîkâîl
            (aleyhisselâm) solumuzda ve Muhammed (aleyhissalâtü vesselâm) her zaman önümüzdedir.
            Hazreti Allah bizi gölgesi altında tutar ve koruyup kollar. Şerrinize mâni olur. Bizi de
            size mukabelede bulunmaktan muhafaza eder. O’nun ilmi hiç şüphesiz bizi de, sizi de
            ihata eder ve O sizi de bizi de her zaman görür.
            Ey yardım edenlerin en hayırlısı, kudret sahiplerinin en kerîmi, kendisine
            yalvarılanların en hayırlısı, icabet edenlerin en üstünü, dilenenlere en cömert davranan,
            verdiğinde en fazla veren, en çok bağışlayan merhametliler merhametlisi Allahım!
            Cinlerden ya da insanlardan her kim bize tuzak kurmak, zarar vermek ya da başımıza bir
            çorap örmek için uğraşırsa, Senden bu kirli düşünceleri onların sinelerinden söküp
            atmanı, kalblerine mühür vurmanı, kulaklarını sağır hâle getirmeni, gözlerine perde
            çekmeni, dillerini susturmanı, ellerini bağlamanı, gayzlarıyla beraber onları helak
            etmeni, tuzaklarını geri çevirmeni, gerdanlığın boynu sarması ve pişkin tuğladan yapılan
            taşların fil ashâbının başlarını delip geçmesi gibi, kötülükleriyle onları kuşatmanı ve
            çevirdikleri dolapları başlarına dolamanı diliyoruz.
            Hakkımızda kötülük düşünenleri, “Hasbiyallahu ve ni’me’l-vekîl”, “Kâf Hâ Yâ Ayn
            Sâd”, “Hâ Mîm. Ayn Sîn Kâf” ve kendisi için fenâ asla söz konusu olmayıp her zaman
            Hayy olan Allah’a tevekkül ile bertaraf ederiz. “Vekil olarak Allah yeter.” “Ve O,
            merhametlilerin en merhametlisidir.” Yine onları Seb’u’l-Mesânî ve Kur’ân-ı Azîm’e
            sığınarak savarız. “Şayet Allah bana bir musibet verirse bunlar o musibeti
            giderebilirler mi? Yahut bana rahmet ve nimet vermek isterse o rahmeti
            engelleyebilirler mi? Şu hâlde sen şöyle de: Allah bana kâfidir. Güvenecek yer
            arayanlar da, yalnız O’na dayanıp güvensinler.” “Allah bana yeter. O’ndan başka
            ilah yoktur. Ben yalnız O’na dayanırım. Çünkü O, büyük Arş’ın, muazzam
            hükümranlığın sahibidir.” Salât ü selâm Peygamber Efendimiz Hazreti Muhammed’e,
            tertemiz aile fertlerine, kerem ve iyiliğe kilitlenmiş ashâbına olsun. Âmin, birahmetike
            ya Erhamerrâhimîn!</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Allahım! Senin kahreden güç ve kuvvetine, süratle yetişen yardım ve nusretine,
            çizdiğin sınırların aşılması karşısındaki mukaddes gayretine ve talep edenleri içine
            aldığın himayene sığınıyoruz.
            Allahım! Her şeyi işiten, her nidaya icabet eden, her şeye her şeyden daha yakın olan,
            fermanlarını süratle gerçekleştiren, intikam ve kahrı şiddetli, derdest edip yakalaması
            çabuk ve güçlü olan yalnız Sensin. Zorbaların kaba kuvvetleri Senin takdirini asla
            engelleyemez ve ister kral, ister kisra, isterse zulme saplanmış başka herhangi bir zorba
            olsun, o mütemerritlerden hiçbirinin helaki Sana katiyen ağır gelmez. Rabbimiz! Bize
            tuzak hazırlayanları, arkamızdan düzen kuran komplocuları, bize çukur kazmak ya da
            başka bir yolla bizi aldatmak isteyen art niyetli insanları Sana havale ediyoruz.
            Tuzaklarını kendi başlarına dola, onları kazdıkları çukurlara düşür ve attıkları ağlara
            kendi ayaklarını bağla.
            Allahım! “Kâf Hâ Yâ Ayn Sâd” hakkı için, düşmanlık besleyenlerin art niyetlerinden
            bizi muhafaza buyur. Onları gerisin geriye döndür. Hepsi Senin sevdiklerine feda olsun.
            Gazabını acilen onlara musallat eyle. Allahım! Birliklerini boz. Allahım! Topluluklarını
            parça parça et. Allahım! Kılıçlarını körelt (mühimmatlarını kullanılamaz hâle getir) ve
            sayılarını azalt. Allahım! Başlarına musibet yağdır. Allahım! Üzerlerine azabını gönder.
            Allahım! Onları hilm ve lütuf sahandan çıkar, onlara verdiğin süreyi sonlandır, ellerini
            boyunlarına bağla ve kalplerine rapteyle. Bizim için planladıkları kirli emellerine
            ulaşmalarına müsaade etme. Allahım! Geçmiş dönemlerde peygamberlerine ve diğer
            dostlarına yardım ederken yaptığın gibi, bugün de bize yardım et ve bu çaresiz kullarına
            düşmanlık besleyenleri paramparça eyle. Sana düşmanlık edenlere karşı sevdiklerini
            tutup kaldırdığın gibi bizi de tutup kaldır. Allahım! Düşmanca tavır sergileyenlere,
            Senin kapının kıtmirlerine zarar verebilecekleri güç ve kuvveti verme ve onları o
            konumlara getirme. Günahlarımızdan dolayı onları bize musallat etme Allahım!
            “Hâ Mîm” İş tamam olmuş ve Hakk’ın nusreti gelip bizi bulmuştur. Daha bize hiçbir
            şey yapamazlar. “Hâ Mîm. Ayn Sîn Kâf” bizi korktuklarımızdan masûn ve mahfuz eyler.
            Allahım! Bizi kötülüklerden ve belalara dûçâr olmaktan sıyanet buyur. Reca
            duygularımızı dirilt ve umduklarımızın üstünde sürprizlerinle bizi sevindir. “Ya Hû! (3
            defa)” İmdadımıza âcilen, âcilen, âcilen yetiş ya Rabbî! Dileklerimize icabet buyur,
            icabet buyur, icabet buyur ya Rabbî! Ey Nuh’un (aleyhisselâm), kavmi hakkındaki duasına
            icabet eden, düşmanlarına karşı İbrahim’e (aleyhisselâm) yardımda bulunan, Hazreti
            Yusuf’u babası Yakub Peygamber’e kavuşturan, Hazreti Eyyûb’a dokunan zararı
            kaldıran, Zekeriya’nın (aleyhisselâm) duasına kabul mührü vuran, Yunus ibn Metta’ın
            (aleyhisselâm) tesbihini makbul sayan Rabbim! Dualarına icabet ettiğin bu peygamberân-ı
            izam hürmetine bizim dualarımızı da kabul eyle. İstediklerimizi bize lutfet. Mümin
            kullarına yapmış olduğun vaad-i Sübhanîyi bizim için de gerçekleştir. “Ya Rabbî!
            Sensin İlah, Senden başka yoktur ilah. Sübhansın, bütün noksanlardan münezzehsin,
            Yücesin. Doğrusu kendime zulmettim, yazık ettim. Affını bekliyorum Rabbim!” Sonsuz
            izzetine yemin olsun ki Allahım, sen gerçekleştirmezsen hiçbir emelimiz gerçekleşmez
            ve yüce hakkın için ya Rab, sen nasip etmezsen, biz recalarımızda hep haybet yaşarız.
            Eğer yakınlarımızın gayret ve yardımı yavaş ve uzak olursa,
            Biliriz ki, Allah’ın gayreti ve bize olan yardımı hızlı ve çok yakındır;
            Ey Rabbimin gayreti, ey gayretullah, çabuk yetiş imdadımıza,
            Ey Rabbimin gayreti, yetiş ki çözülsün ukdeler bir bir.
            Düşmanlar saldırganlaştı, cevr ü cefaları arttıkça arttı; biz de koruyup kollayan
            Rabbimize sığındık. “Dost olarak Allah yeter, yardımcı olarak da Allah yeter. (10
            defa)” “Allah bize yeter. O ne güzel vekildir! (7 defa)” “Gerçek güç ve kuvvet sahibi
            sadece Allah’tır. (3 defa)” “Bütün milletler içinden Nûh’a selâm olsun!” Allahım!
            Dileklerimize icabet buyur. Amîn! Amîn! Amîn, ey sevdiği kullarını yardımsız
            bırakmayan Muîn! Nebîler Serveri Efendimiz’e ve bütün âl ü ashâbına salât eyle ve o
            salavât hürmetine dualarımıza kabul mührü vur.
            Allahım! Düşmanlık yapanların sayılarını en iyi Sen bilirsin. Onların birliklerini boz
            ve hiçbirini yeryüzünde bırakma. Bâkî ve sermedî olan yalnız Sensin. “Onlar bir tuzak
            kurdular, ama tuzaklarına karşı Biz de tuzak kurduk, kendileri farkında olmadan
            onların tuzaklarını bozduk, onların planlarını altüst ettik. Bak işte onların
            tuzaklarının âkıbeti nasıl oldu! Biz onları da kendilerine uyan toplumlarını da imha
            ettik! İşte onların, zulümleri sebebiyle ıssız kalmış, çökmüş evleri...” “Şimdi
            onlardan geri kalan bir şey görebilir misin?” “Şehrin altı üstüne gelmiş, ıpıssız
            yatıyordu.” “Âlemlerin Rabbi Allah’a hamd olsun ki böylece, zulmedip duran o
            gürûhun arkası kesildi.” Salât ü selâm Efendimiz Hazreti Muhammed’in, tertemiz ehl-i
            beytinin, kerem sahibi ashâbının ve bütün enbiya ve mürselînin üzerine olsun. Hamd
            sadece ve sadece Âlemlerin Rabbi Allah’a mahsustur.
            Güven ve itimadım Sanadır ey celâl sahibi,
            Hâl-i pürmelâlimi ve maksudumu Sen bilirsin;
            O şer düşünenleri her işlerinde hüsrana uğrat,
            Sen dilersen onları bir an önce mahvedersin.
            Kutup ve bütün ebdâl kulların hürmetine,
            Ricâlü’l-gayb yanındaki korunan sur,
            Ve kahreden isimlerin hürmetine,
            Rabbim, Sen de silleni bu zalimlere vur.
            ***
            Bu Hizbü’n-Nasr’ın nice üstün sırları vardır,
            Rahman’ın nice gizli lütufları olduğu gibi;
            Mevlâmız, bizim dualarımıza icabet vaad etmiştir,
            Öyleyse, Rabb-i Rahîm’den istememek de ne ki!</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            İlahî! Bu aciz bendeni emniyet ve hıfz u sıyanet seralarına al. Bu kuluna da heybet
            ridası giydir. Vakar tahtına oturt. Başına güzellik ve iyilik tacı koy. Üzerine izzet
            sancağı yay. Bâtınını haşyet ve şefkat, zâhirini de vakar ve heybet ile süslendir.
            Merede-i şeyâtîne, inatçı cebâbireye ve nefs-i emmareye galip gelebilecek güç lütfet.
            Ey merhameti sonsuz Rabbim, bu kulunu muhafaza buyur ve söz ve amellerinde te’yîdini
            üzerinden eksik eyleme!</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Allah’ın ismiyle yüceldim. “Kâf Hâ Yâ Ayn Sâd” ile yetindim; “Hâ Mîm. Ayn Sîn
            Kâf”’a sığındım.
            “Dini olduğu gibi, bu azabı da böyle inkâr edenler, onun tepelerine ineceğini, o
            ateşin yüzlerini ve sırtlarını yalamasını önleyemeyeceklerini, kendilerine yardım
            edecek hiç kimsenin bulunmayacağını bir bilselerdi!”
            Dâimî, ebedî ve sermedî olan bir tek benim Rabbim Allah’tır. Ey bütün kusurlardan
            münezzeh olan ve yarattıklarına hep esenlikler bahşeden Allahım! Bana ve benimle
            beraber olanlara da her zaman esenlikler lutfet. Arzın derinliklerinden tâ arşın
            enginliklerine kadar Senin himayene iltica ediyorum. “Hiç şüphe yok ki o zikri,
            Kur’ân’ı Biz indirdik, onu koruyacak olan da Biz’iz.” “O insanın önünde ve ardında
            devamlı surette nöbetleşerek görevlendirilen melekler vardır. Bunlar, Allah’ın
            emrinden ötürü, onu koruyup kollarlar.” “Ya Hafîz!(3)” Beni ve benimle beraber
            bulunan bu kullarını da muhafaza et.
            Ey merhameti bütün merhametlerin ötesinde olan Rabbim! Sürpriz lütufların
            hürmetine, icraat-ı Sübhaniyende her zaman gözettiğin affedecilik ve cömertlik
            hürmetine, koruyup kollama hususunda sergilediğin güzellikler hürmetine bizi sıyanet
            seralarına al. Efendimiz Hazreti Muhammed’i (aleyhissalâtü vesselâm) hakkımızda şefaatçi
            kıl! Fazl u ihsanlarınla bizi dünyada ve âhirette her türlü şerden emin eyle!</turkce>
        <anlam></anlam>
        <adet>3</adet>
    </dua>


    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Allahım! Yakarışımızın başında, sevip hoşnut olacağın şekilde Sana, en bereketli, en
            mübarek, en kutlu, en çok hamd ü senalarla hamd ediyor, Seyyidü’l-âlemîn ve Fahru’lmüslimîn
            Efendimiz Hazreti Muhammed Mustafa’yı Senin rahmet, bereket ve selâmınla
            bir kere daha anıyoruz: “Esselâmü aleyke eyyühe’n-Nebiyyü ve rahmetullahi ve
            berekâtühû.” Allahım! Seyyidina Hazreti İbrahim ve ehline salât ü selâmda bulunduğun
            gibi Efendimiz Hazreti Muhammed’e ve âline de salât ü selâm et. Hazreti İbrahim ve
            ailesine bereket ihsan ettiğin gibi, Efendimiz Hazreti Muhammed ve aile fertlerine de
            bereket ihsan eyle. Şüphesiz Sen, her bakımdan hamde layık ve şanı yüce olansın. “Ey
            bizim Kerîm Rabbimiz! Yaptığımız bu işi kabul buyur bizden!”
            Allahım! Güçsüzlüğümü, zaafımı ve insanlar nazarında hakir görülmemi Sana şikâyet
            ediyorum. Sen Erhamürrâhimînsin; bütün çaresizlerin Rabbi de, bu çaresiz kulunun
            Rabbi de Sensin. Beni kime bırakıyorsun? Kötü sözlü, kötü yüzlü uzak kimselere mi,
            yoksa işime müdahil düşmana mı? Eğer bana karşı gazabın yoksa, çektiğim mihnetlere,
            belalara hiç aldırmam. Ancak afiyetin arzu edilecek şekilde daha ferah-feza, daha
            geniştir. İlahî! Gazabına giriftar, yahut hoşnutsuzluğuna dûçâr olmaktan, Senin o
            zulmetleri parıl parıl parlatan dünya ve âhiret işlerinin medâr-ı salâhı Nur-u Vechine
            sığınırım. İlahî! Sen razı olana kadar Senin affını muntazırım. İlahî! Bütün havl ve
            kuvvet sadece Senin elindedir ve yalnız Senden gelir. Sana hamd ü senalar olsun.
            Ey emellerimi lütf u kerem ve ihsanlarının güzelliğine bağladığım, gizli-açık her
            hâlimi gören ve âkıbetimin nasıl olacağını bilen Yüce Rabbim! İnişli-çıkışlı hallerimi
            ve dilimin, ihtiyaçlarıma tercüman olamayışını Sana şikâyet ediyorum. Yegâne Mâlikim
            Sen, yaptığım her işi neticeye erdirecek olan Rabbim de Sensin. Hiçbir hâlim Sana gizli
            kalmaz. Ne kadar gamım, kederim varsa hepsini görür, işitir ve bilirsin.
            Rabbim! Giriftar olduğum musibetler büyüdü de büyüdü.. tasalarımın hadd ü hesabı
            yok.. gençliğim çoktan uçup gitti.. duygu ve düşüncelerim duruluğunu kaybetti.. kederler
            topyekün üzerime çullandı. Bir mükâfata mı mazhar olacağım yoksa bir mücazaata mı
            maruz kalacağım, onu da kestiremiyorum; ey dönüşümün Kendisine olacağı, içimden
            geçenleri de, dışıma aksedenleri de, arzularımı da, sonumun nasıl olacağını da bilen
            Rabbim!
            Allahım! aciz ve zayıf düştüm.. çaresiz kaldım.. fikrim herc ü merce uğradı.. durumum
            iyice zora girdi.. hâlim kötüleştikçe kötüleşti.. hayalleriyle yaşadığım güzelliklerin
            gerçekleşme ihtimali düştükçe düştü.. hasretim büyüdükçe büyüdü.. âh u enînlerim
            semalara ulaştı.. sırlarım âşikâr oldu.. gözyaşlarım sel olup aktı...
            Allahım! Sen benim tek sığınağımsın. Huzuruna gelebilmek için en büyük vesilem de
            yine Sensin, Senin rahmetindir; açığımı ve gizlimi bilen sadece Sen olduğun için
            acılarımı, ızdıraplarımı Sana arz ediyor, başımda dönüp duran felaketleri def ü ref’
            etmeni diliyorum.
            Ey kapısının tozu-toprağı gözlerimize sürme Sultanımız! Senin kapın bir ihtiyacı ve
            bir talebi olanlara her zaman açıktır ve Senin ihsanların muhtaç olanlara mutlaka ulaşır.
            Arz-ı hâl edilebilecek ve bir talepte bulunulabilecek en nihaî mercî de Sensin. Ey
            duyan, gören, olup biten her şeyi manzar-ı âlâdan temâşâ eden, arzın ve semanın, esmâ-i
            hüsnanın sahibi, isimleri kâinatın devam ve bekâsının vesilesi Yüce Rabbim! Senden,
            yaş akıttığım gözlerime, bitkin ve bîtap düşen bedenime, dermansız hâlime, sönüp
            gitmeye yüz tutmuş gençliğime merhamet etmeni diliyorum. Kapını döven herkese
            lebbeyk diyorsun; bize de lebbeyk de ya Rabbi!
            Ey çaresizler çaresi! Başvuracağı çareler tükenmiş bu kulunun önündeki yollar
            daraldıkça daraldı.. bütün kapılar yüzüne kapandı.. doğru yola girmesi de iyice
            zorlaştı.. üzüntüsü, tasası arttıkça arttı.. ömrü tükenmeye yüz tuttu da, hâlâ huzura,
            esenliğe ve gönül duruluğuna giden kapılardan hiçbiri kendisine açılmadı.. günler geldi
            geçti de nefis ne gafletten sıyrıldı ne de pespâye işlerden elini eteğini çekti. Ey
            Kendisine el açıldığında cevap veren, dilediği hususu anında gerçekleştirmeye muktedir
            olan, azamet, kerem ve lütuf sahibi Rabbim! Benim içine düştüğüm musibetleri de ancak
            Sen bertaraf edebilirsin. Recâ hislerimi tamamıyla Senin inayetine, rahmetine, şefkatine
            bağladım; ne olur, bu aciz kulunu haybet ve inkisara uğratma!
            Ey benim Yüce Rabbim! Ne olur, dualarımla kabul mührü arasına perde koyma,
            dileklerimi geri çevirme ve beni hicranımla, bir hiç hükmünde olan havl ve
            kuvvet(sizliğ)imle baş başa bırakma! Acziyetime, ihtiyacıma merhamet et! Sadrım
            daraldı, fikrim teşvişe uğradı; ne yapacağımı, nasıl davranacağımı şaşırmış bir hâlim
            var. Gizlimi de açığımı da bilen Sen, faydayı celb, zararı defedecek Sen, yüce
            nezdinden sürpriz fereç ve mahreçler gönderecek Sen, bütün zorlukları kolay hâle
            getirecek de yine Sensin! Rabbim! Rahatsızlığı arttıkça artan, şifa bulması zorlaştıkça
            zorlaşan, dertleri çoğaldıkça çoğalan, bununla beraber devaları iyice azalan, başındaki
            musibetler bütün bütün kabaran ve onlardan kurtuluş çareleri hiç denilecek kadar
            zayıflayan bu bîçareye merhamet et ve ona inayet elini uzat.
            Ey teveccühleriyle mahzun kullarının kalblerini imar buyuran, cömertçe sunduğu
            nimetleriyle bütün mevcûdatı iltifatlara boğan Merhametliler Merhametlisi! Çaresiz
            kalanların melcei, ümidi, yardım edeni ve şifa vereni yalnız Sensin. Ben de Senin
            kulunum; ben de Senin nezdindekilere muhtacım. Fakirim; sehavetinden akıp akıp
            gelecek lütuflarını gözlüyorum. Günahkârım; günahlarımı silip süpürdüğün, beni de
            affınla sarıp sarmaladığın müjdesini bekliyorum. Çok korkuyorum; Senden müsamaha
            ve emn ü eman diliyorum. İsyankârım; ettiğim tevbelerin, kötülük ve isyan kokan
            hatalarımı silip süpüreceği ümidini taşıyorum. Kapında fakir ve aciz bir dilenciyim;
            ihsanlarının gelip beni de sürura gark edeceği recâsıyla yaşıyorum. Sayısız kayıtların
            mahpusu oldum; kulluğuma mâni olan o bağların süratle çözüleceği ve müşahede
            ufkuyla sevindirileceğim ümidini besliyorum. Aç ve çulsuz bir vaziyette, dergâhının
            önünde, kurb (yakınlık) kevserlerine kanacağım, iman libasıyla baştan aşağıya
            donatılacağım intizarı içindeyim. Susuzluktan dilim damağım kurudu, ciğerlerim
            kavruldu; elemli ateşlerimin ferahlatan bir serinliğe inkılâb edeceği, muhabbet
            oluklarından kana kana içeceğim, kurb kâselerinden yudumlayacağım, sıkıntılarımın,
            elemlerimin, rahatsızlıklarımın ve hüzünlerimin bir bir dağılıp gideceği ve sürpriz
            sevinçlere dönüşeceği, bütün hastalıklarımdan şifa bulacağım anları gözlüyorum.
            İniltiler içinde huzuruna gelmiş garip bir yolcuyum. Vatanından, tanıdıklarından cüdâ
            düşmüş bir zavallıyım ben. Dilerim ki bu gurbet, bu şekâvet ve bu talî’sizlik daha fazla
            sürüp gitmesin, gitmesin ve bir an evvel gurbetim sıla olsun. Ruhum ve bedenim,
            ağaçların altında ılgıt ılgıt esen meltem rüzgârlarının serinliğiyle huzura doysun.
            Gönlüm lütf u ihsanla dolsun. Kalbim rahmet ve rıdvan esintileriyle ferahlık bulsun. Ya
            Azîm ü ya Mennân, ya Kerîm ü ya Rahman, ya Sâhibe’l-cûdi ve’l-ihsan ve’rrahmeti
            ve’l-gufran. “ya Rab! (3)” Ey kalblerin ancak yakınlığı ve nurlarıyla sükûn bulduğu,
            mahlûkatın sadece lütuf ve iyilikleriyle hayatlarını devam ettirebildikleri ve mevcûdâtın
            yalnız yardım ve inayetiyle ayakta durabildiği Yüceler Yücesi Rab! Kevn ü mekânın
            artık dar geldiği, ins ü cinnin bütünüyle kendisinden uzak durup ünsiyete yanaşmadığı,
            gece-gündüz şaşkın şaşkın, hafakanlar içinde sağda-solda dönüp dolaşan, sılada bile
            gurbet yaşayan, hiçbir yere sığmayan, zaman geçse de dertleri, tasaları azalmayan, bir
            kısım vahşîler gibi mahlûkatla bir türlü ünsiyet kuramayan bu kuluna şefkat buyur,
            merhamet buyur, re’fet buyur!
            Ey iyilikle özdeşleşmiş ebrara, evliya-yı kirama, kurb zirvelerinin kahramanları olan
            mukarreblere ve hayra kilitlenmiş ahyâra münacat ve esrarının hazzını duyuran! Ey
            verdiği canı geri alan ve aldığı canı geri veren! Dilediklerini uzaklaştıran ya da
            yakınlaştıran şakî veya saîd kılan Allahım! Bütün bunlar Senin rubûbiyetinin âsârı ve
            ezeldeki takdîrinin neticeleridir. Rabbim! Ululuk ve azamet sadece Senin şanın ve güç
            ve kuvvet bütünüyle Sana ait iken, Senin kapından başka hangi kapıya varabilir, Senin
            huzurundan başka hangi huzurda durabilirim ben? Yegâne Maksûd Sen iken, başka kime
            yönelebilirim? Mevcûd-u Hakikî bir tek Sen iken başka kime teveccüh edebilirim?
            Cömertlik yalnız Senin şiarın iken, bana başka kim ihsanda bulunabilir ki zaten? Rabb-i
            Ma’bûd bir Sen iken, kimin kapısında dilencilik edebilirim ben?
            Rabbim, Yüce Rabbim! Senden başka bir rab var mı ki, ona yalvarayım! Başka bir
            ilah mı var ki, ümitlerimi onun vereceklerine bağlayayım! Senden gayrı bir kerem sahibi
            mi var ki, ondan atâ ve ihsan talebinde bulunayım! Cömertliğiyle maruf başka birisi mi
            var ki, onun fazlına bel bağlayayım! Senden gayrı bir hâkim-i mutlak, el açılan, ihtiyaç
            arz edilen bir başkası mı var ki, şikâyetlerimi ona ileteyim! Hayır ya Rabbi, hayır,
            Senden başka kerem ve cömertlik sahibi yoktur.
            Ey gazabından rahmetine sığındığımız, kullarını koruyup kollayan fakat Kendisi asla
            bir himayeye ihtiyaç duymayan Rabbim! Senden başka keremi ve ihsanı bol kerîm bir
            rab var mı ki, gidip ona el açayım?
            Allahım! Dost bildiklerim bana hep cefa ettiler. Tabîp zannettiklerim canımdan
            usandırdılar. Yakın-uzak herkes beni küçümseyip alaya aldılar; dertlerim de büyüdükçe
            büyüdü. Vedûd ü Karîb, Raûf u Mücîb bir tek Sensin; ne olur, merhametini esirgeme -ki
            zaten esirgemezsin- ve gidecek başka kapısı olmayan bu kulunun yalvarışlarına icabet
            buyur!
            Rahmeti, şefkati, re’feti ve merhameti, zayıfların ve güçsüzlerin sığınağı olan Yüceler
            Yücesi Rab! Her şeyi bilen ve dilediği her şeyi gerçekleştirmeye muktedir olan yalnız
            Sen iken, kime gidip hâlimi arz edebilirim ben? Her hâlimi görüp bilen yüce dost ve
            yardımcı Sen olduğun halde, başka kimden yardım dilenebilirim? Müstehak olanlara
            kahr ile muamelede bulunmaya gücü yeten yalnız Sen iken, başka kimden yardım
            dilenebilirim? Kerem Senin şanın iken başka hangi kapıya iltica edebilirim? Rahîm Sen,
            Ğaffâr Sen iken, benim yaralarımı Senden başka kim tedavi edebilir; kırıklarımı kim
            sarabilir; dağlar cesametindeki günahlarımı kim affedebilir?
            Ey bütün sırlara nigehbân ve sadırlarda saklanan her şeye muttali olan, gücü ve
            kuvveti elinde bulunduran, bütün varlığa hükmeden, her şeyin evveli ve her şeyin âhiri
            olan Rabbim! Dönüp dönüp dergâhının kapısına sığınmış şu zavallı kuluna, cömertlik,
            lütuf, hidayet, tevfîk ve inayet ile muamele buyur. Buyur ki, ne gidecek başka bir kapısı,
            ne de Senden başka bir çaresi vardır.
            Ey bütün kulların yegâne İlahı, ey kerem tahtının Sultanı! Bana bu dertleri veren de
            Sen, onlara şifa bahşedecek olan da yalnız Sensin. Her hâlime nigehban olan sadece Sen
            iken Allahım, kime hâlimi arz edebilirim ben!
            Ya İlahî, Ya Hâlikî! Bana, hâlimi ancak Sana arz etmek yaraşır. Vazifem yalnız Sana
            tevekkül etmek, Sana dayanmaktır. Bütün mahlûkatın Kendisine tevekkül ettiği, korku
            yaşayanların dergâhına sığındığı, topyekün varlığın keremine ve birbirinden güzel
            ihsanlarına ümit bağladığı, ızdırar hâli yaşayan nâçarların kahr u azametine sığındığı,
            ellerin sınırsız atâ, fazl ve nimetlerine uzandığı biricik Zât yalnız Sensin.
            Rabbim! Beni hakkıyla tevekkül edebilen kullarından eyle. Sana vâsıl olduğum zaman
            korkularımı gider. Huzuruna vardığımda ümitlerimi boşa çıkarma. Sıkıntıların Senden
            uzaklaştırdığı değil, Sana yakınlaştırdığı kullarından eyle beni. Engin lütuflarınla
            sevindir bu bendeni. Geniş ve umumi nimetlerine erenlerden eyle. Eyle ki, her şeyimle
            sadece Seninle olayım, gözlerim yalnız Seni görsün ve bir tek Senin kapında durayım.
            Beni huzurundan bir lahza ayırma. İlmi de, ameli de olmayan, dergâhından başka bir
            sığınağı da bulunmayan bu köleni ne olur, kullarına cömertçe ihsan ettiğin
            merhametinden mahrum bırakma.
            Ey yegâne dayanağım, ey kurtuluşumun tek kaynağı ve ey ihtiyaç sahiplerinin tevekkül
            ettiği biricik Zât! Ey sıkıntıları gideren, musibetleri defeden, dualara icabet buyuran,
            zelleleri yarlığayan, kusurları örten, dereceleri yükselten, yerlerin ve göklerin tek
            Sahibi! Ne olur, ömrünün belki de son anlarını yaşayan ve ruhunu her an teslim edeceği
            hisleri içinde yaşarken çaresizlik içinde kıvranan bu kuluna imdat eyle!
            Ya Rab! Dertleri karşısında dermansız kalmış, yürüyeceği yollar hep birbirine
            karışmış, ne bir ilim, ne de bir amel kalbinde istikrara vesile olamamış bu muzdar
            kuluna rahmet ve şefkatle muamele buyur. Şüphe yok ki, bütün varlığın Kendisine
            dayandığı, dilediğini dilediği şekilde gerçekleştiren ve isteyenlerin istemeleri Zâtına
            asla bıkkınlık vermeyen Kudreti Sonsuz Sensin.
            Rabbim! Dualarıma icabet et. Yakarışlarımı işit. Ümitlerimde bana inkisar yaşatma.
            Hastalıklarımın şifasını lütfen tez zamanda ihsan buyur. Rahmet hazinelerinden
            göndereceğin fereç ve mahreçlerle başımdaki onulmaz gibi gözüken belaları sav; sav ki,
            Benim Rabbim de, Mevlâm da yalnız Sensin.
            Rabbim! Sabrım tükenme noktasına dayandı. Ne var ki, bekleyişim uzadıkça uzuyor.
            İhtiyaçlarım zaruret kertesine ulaştı. Gamım, kederim, yüküm ve hüznüm ağırlaştıkça
            ağırlaştı. Karanlık gecelerim büsbütün zulmete dönüştü. Günün ışıkları bir türlü doğmaz
            oldu. Bütün sıkıntılarımı izale edecek, yüklerimi hafifletecek, tasalarımı sevince
            dönüştürecek ve kalbimi ıslah edecek sadece Sensin.
            Rahmeti Sonsuz Rabbim! Her dilediğini gerçekleştirmeye muktedir Kadîr-i Mutlak
            Sensin. Gücün her şeye yeter. Azîz’sin. Kullarını da her zaman nusretinle te’yîd edersin.
            Rahmet bulutlarının arasından gözlerime bir parıltı ilişir ilişmez hemen gelip bir kez
            daha kapında durdum. Durdum ve cömertliğinden ve rahmetinden gelecek lütufları
            gözlemeye koyuldum. Gözlerimi Senin fazl u ihsanlarına diktim. Ümit yelkenlerimi
            sadece Senin kerem deryalarına açtım. Ne olur, beni kapından haybet ve hüsranla geri
            çevirme. Bana nedamet ve hasret yaşatma. Umduklarına bir türlü ulaşamayan,
            isteklerine ne ret ne de kabul cevabı alamayan, mütereddit ve şaşkın talihsizlerden
            eyleme beni. Elimden tut, tükenmek üzere olan sabrıma ve takatsizliğime merhamet kıl.
            Yardım edenim, sığınağım, Mevlâm ve istinat noktam yalnız Sensin. Onun için de
            hâlimi, tasa ve hüznümü, inkisar içindeki kalbimi Sana arz ediyorum.
            Ey Rab! Beni bu üst üste perdelerin hapsinden âzâd eyle. Kalbimi şirk, şek ve
            şüphelerden arındır. Hayatım boyunca ve ölüm esnasında hep Kitap ve Sünnet’e
            muvafık hareket etmeye beni muvaffak kıl. Fehmimi, ilmimi, anlayışımı ve
            muvaffakiyetlerimi artır. Sözden anlayan insanlardan eyle beni. Ömrüm boyunca, ecelim
            geldiğinde ve hesap günü bütün kulların Senin huzurunda durduğunda, lütuf, rahmet,
            sevgi ve re’fetinle benim yanımda ol. Korkularımı emniyete çevir. Zâhir ve bâtınımı
            bütün kirlerden arındır ve neticede Cennet kapıları kendilerine açılıp esenlik içerisinde
            oraya girenlerden eyle.
            Yüceler Yücesi Rabbim! Kudretinle beni yaratan Sen, rahmetinle hidayete erdiren
            Sen, nimetlerinle terbiye edip yetiştiren Sen, maddî-manevî lütuflarınla rızıklandıran
            Sen, en iyi şekilde sıyanet eden Sen, en güzel surette yaratan Sen, varlık âlemine çıkaran
            Sen, en hayırlı ümmetten olma mazhariyetine erdiren Sen ve yolların doğrusuna sevk
            eden sadece ve sadece Sensin. Ne olur, daha önce bahşetmiş olduğun nimetlerini itmam
            buyur. Asla unutulamayacak kadar çok olan inayetlerini kemâle erdir. Hidayete
            sevkolunan ve o sevke boyun eğen, işitip anlayan, yaklaşıp yakınlaşan, haklarında ebedî
            saadet takdir edilmiş bulunan, umduklarının en güzeline nâil olan kullarından eyle. Bana
            yakınlığını lutfet. Beni huzuruna al, likândan mahrum bırakma. Beni bekâ yurdu olan
            âhirette yüksek dereceye ermiş kulların zümresine kat. Dalâlet ve tuğyan yaşayan,
            şekâvet vadilerinde şakîlik yapan, ömrünü lüzumsuz işler peşinde heba eden, hayatları
            boyunca hep boş ve bâtıl şeylerle meşgul olduğu halde, “kendilerini güzel işler yapıyor
            zannedenler”den olmaktan da muhafaza buyur.
            “Ey Kerîm Rabbimiz, Senin rahmetin ve ilmin her şeyi kaplamıştır!” Ne işlediğimizi
            de, ne işleyeceğimizi de en iyi Sen bilirsin. İlmin ulvi ve mukaddestir. Neyi nasıl murad
            buyurmuşsan kalem onu öyle yazmıştır. Bizim yapabileceklerimiz ancak Senin muvaffak
            eylediklerindir. Hakkımızda murad buyurduklarından kaçacak hâlimiz de yoktur. Fazl u
            rahmetinle bizim imdadımıza da yetiş.
            Allahım! Bizleri de afv u mağfiretinle sarıp sarmala.
            Ey Rabb-i Rahîm! Ezelî ilmi ve hükmüyle olmuş olacak her şeyi kuşatan yalnız
            Sensin. Benim hakkımdaki takdir de sadece Senin elindedir. Ne olur, hakkımdaki
            takdirini büyük ve geniş rahmetinle doldur. Kapında el açan bu kulunu kerem, af ve ilim
            deryalarına daldır. Hiç şüphesiz Sen vaad ettiklerini mutlaka gerçekleştirirsin ve her
            şeyi ilmin ve rahmetinle ihata edersin.
            Ey her dilediğini gerçekleştirmeye muktedir olan Allahım! Ben yalnız Seni aradım ve
            Seni talep ettim. Hak ve doğru olanı da başka yerlerde değil yine Senin yolunda aradım.
            Ne olur, vuslatımı kolaylaştır ve beni Sana ulaştır. Kalbimi dağınıklıktan kurtar ve beni
            sadece Seni bilip Seni duymaya muvaffak kıl. Ey rahmeti, merhameti sonsuz Allahım!
            Senden, Senin rahmetinden, sadece insanların arasında değil, perdelerin arkasında da
            bizi hüsn-ü edeple davranmaya muvaffak kılmanı diliyoruz. Efendimiz Hazreti
            Muhammed’e (sallallahu aleyhi ve sellem), âl ü ashâbına salât ü selâm eyle ve o salavât hakkı
            için dualarımızı kabul buyur. “İzzet ve kudret Rabbi olan senin Rabbin, onların bütün
            bâtıl iddialarından münezzehtir, yücedir. Selam bütün peygamberlere. Bütün hamdler
            Âlemlerin Rabbi Allah’adır.”</turkce>
        <anlam></anlam>
        <adet>3</adet>
    </dua>


    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Ey her duada bulunana icabet eden ululuk tahtının Sultanı Allahım! Sana sonsuz hamd
            ü senalarda bulunuyor, huzurunda ululuğunu bir kez daha ikrar ediyorum. Senin
            yeryüzündeki garip kullarından biriyim ben. Sadece Senin kulunum; yardımı da yalnız
            Senden dilenirim. Apaçık bir nur ve beyan olan Yüce Kitabınla beni de hidayet buyur.
            Karanlıklardan aydınlığa çıkar. Sırat-ı müstakîme eriştir. Ey her mevcuttan evvel var
            olan Mevcûd-u Ezelî, ey Evvel, ey Âhir, ey Zâhir, ey Bâtın! Arz bütün genişliğine
            rağmen başıma daraldı da daraldı. Vicdanım sıkıştırdıkça sıkıştırdı. Senden başka
            sığınılacak bir mercim yoktur. Yeniden Sana teveccüh edebilmem için ne olur tevbe
            kapılarını bir kez daha aç; aç ki, Sen kullarını tevbeye sevk eden ve onların tevbelerini
            kabul eden yegâne Tevvâb ü Rahîm’sin.
            Akşam Vakti Duası: Rahman ve Rahîm Allah’ın adıyla. Ey azamet tahtının yegâne
            sultanı olan Allahım! Sana nihayetsiz hamd ü senalar ediyor ve topyekün günahlardan,
            ayıplardan, noksanlardan, vesveselerden, kuşku, endişe ve kaygılardan, tehlikeli
            düşünce ve meyillerden, zararlı fikirlerden, ma’küs kaderden, irademi yanlış ve kötü
            davranışlarda kullanmaktan Senin sonsuz kudret, irade ve ihatana sığınıyorum. Sen
            ilmiyle her şeyi kuşatan biricik Zâtsın. Beni korumana al. Bana güven ver. Vekilim,
            sığınağım ol. Hakikî kulluğa giden yolları benim için aç ve o yolda beni inayetinle
            destekle. Beni, nebîlerin, sıddıkların, şehitlerin ve salihlerin yürümüş oldukları yollara
            hidayet et; gazaba uğramış ve dalâlete saplanmış olanların değil.
            Bir Dua: Yüceler Yücesi Allahım! Bu zamana kadar olanların ve bugün ya da
            kıyamete kadar gelecek herhangi bir günde olacakların şerrinden Senin izzet, kudret ve
            tastamam kelimelerine sığınıyorum. Senin celâl, cemâl, azamet, kibriya, nur, güzellik,
            saltanat, kudret, irade, meşîet, esmâ-i hüsna, sıfât-ı ulyâ, ahlâk, envâr ve celâline ve
            Yüce Zâtına iltica ediyorum. Başıma gelen ya da geleceğinden endişe ettiklerimin
            şerrinden ve benim bilmeyip Senin bildiklerinin zararlarından beni koru. Sen benim
            Rabbimsin ve hâlimi bilmen bana yeter. Geniş rahmetinden beni de müstefîd eyle. O
            öyle engin bir rahmet ki, ona eren her iyiliğe ermiş, her türlü kötülükten de korunmuş
            olur. Allah’a, meleklerine, kitaplarına, peygamberlerine, âhiret gününe, hayrı ve şerri
            ile kadere, Zâtıyla kâim kelimesinden nebean eden bütün kelimelere iman ettim. “Ya
            Rabbenâ, affını dileriz. Dönüşümüz Sanadır.” Salât ve selâm Efendimiz Hazreti
            Muhammed’e, dupduru ehl-i beytine ve her biri iyilik ve kerem simgesi ashâb-ı güzinine
            olsun.
            Bir Başka Dua: Rahman ve Rahîm Allah’ın adıyla. “Ya Allah! (3 defa)” “Ya Rab! (3
            defa)” “Ya Rahman! (3 defa)” “Ya Rahîm! (3 defa)” Emanetini koruma hususunda beni
            nefsimle baş başa bırakma. Hiç şüphesiz onu en iyi koruyacak Sensin. Mevcûdâtın
            nizamını muhafaza ettiğin Hafîz isminle beni de koru. Bana da kifayet zırhı giydir.
            Nusret ve himayenin kılıcıyla beni de kuşat. İzzet ve yücelik tacınla beni de taçlandır.
            Nezdinden manevî urbalarla beni de giyindir. Hayatta iken ve öldükten sonra necat
            gemisine beni de bindir. Kahhar isminle imdadıma yetiş ve bana eziyet vermek
            isteyenleri bertaraf et. Sen Azîz’sin. Dilediklerini dostluğuna alır ve insî, cinnî zorba
            şeytanları onlara musahhar kılarsın. Beni de o dostlarından eyle, “Ya Azîz ü ya Cebbâr!
            (3 defa.)”
            Allahım! Bana öyle bir ziynet, muhabbet ve şeref ver ki, kalbler ona şahitlik etsin.
            Önünde nefisler eğilsin, boyunlar bükülsün, gözler kamaşsın. Fikirlere hayret ve
            hayranlık versin. Mütekebbir ve kahhar melikler yanında küçük kalıp, ona musahhar
            olsunlar. “Ya Allah! Ya Melik! Ya Azîz! Ya Cebbâr! (3 defa)” Ya Allah! Ya Vâhid! Ya
            Ehad! Ya Kahhâr!
            Kudreti Sonsuz Allahım! Denizi Hazreti Mûsa’ya (aleyhisselâm) musahhar ettiğin gibi,
            bütün mahlûkatı da bana, benim davama musahhar eyle. Hazreti Dâvud (aleyhisselâm) için
            demiri yumuşattığın gibi, kullarının kalblerini de benim için yumuşat. Onlar hiç şüphesiz
            Senin izin verdiğin kadar konuşurlar. Çünkü nâsiyeleri hep Senin kabza-ı tasarrufunda,
            kalbleri Senin elindedir. Sen onları dilediğin gibi evirir çevirirsin. “Ya Mukallibe’l-
            Kulûb! (3 defa)” “Ya Allâme’l-Ğuyûb! (3 defa)” İnsanların gazabını “Lâilâheillallah” ile
            söndürürür, hoşnutluklarını da Efendimiz Hazreti Muhammed (aleyhi efdalüssalavât) ile
            celbederim. “Kadınlar onu görünce hayran kaldılar. Onun güzelliğine dalıp
            gittiklerinden, farkında olmadan kendi ellerini kestiler ve: ‘Hâşâ! Allah için bu bir
            insan olamaz! Bu sadece yüce bir melek! Başka bir şey olamaz!’ dediler.”
            “Lâilâhe illâ Ente Sübhaneke innî küntü minezzâlimîn/Ya Rabbî! Sensin İlah,
            Senden başka yoktur ilah! Sübhansın, bütün noksanlardan münezzehsin, Yücesin!
            Doğrusu kendime zulmettim, yazık ettim. Affını bekliyorum Rabbim!” Duası:
            Rahman ve Rahîm Allah’ın adıyla.
            Allahım! Bu kulunu iman, muhabbet, kulluk ve tevhîd ile serfiraz kıldın. Hamd olsun
            Sana. Fakat sonra ne acı ki, gaflet, şehvet, ma’siyet o kulunu çepeçevre kuşattı. Nefsi
            onu koyu karanlıklarla dolu heva denizine fırlattı. Kulun mahzun, kederli ve gamlıdır.
            Zira heva balığına bir lokma olmuştur. İşte huzurunda, “Ya Rabbî! Sensin İlah, Senden
            başka yoktur ilah! Sübhansın, bütün noksanlardan münezzehsin, Yücesin! Doğrusu
            kendime zulmettim, yazık ettim. Affını bekliyorum Rabbim!” diye yakaran Senin
            mahbub ve ma’sum nebîn Yunus ibn Metta’nın (aleyhisselâm) nidasıyla yakarışta
            bulunmaktadır. Onun çağrısına icabet buyurduğun gibi benim çağrıma da cevap ver
            Allahım! Yalnızlığıma şefkatle teveccüh kıl ve beni muhabbetinle te’yîd buyur. Lütuf ve
            sevgi ile başımı okşa. Şüphesiz ki Sen, her şey ve herkesin üzerinde tasarruf sahibi,
            nimetleri sınırsız Melik ü Mennân’sın. Bu kimsesiz kulunun bir tek kimsesi var; o da
            hiçbir şerîki olmayan Sensin. Sen de Sana iman eden kullarına olan vaadlerini mutlaka
            yerine getirirsin. Hepsi hak olan mukaddes beyanlarından birinde şöyle buyuruyorsun:
            “Onun da duasını kabul buyurduk ve kendisini o sıkıntıdan kurtardık. İşte Biz
            müminleri böyle kurtarırız.”
            Allahım! Bizi göklerin ve yerin yaratılışına tanık etmediğin gibi, kendi
            yaratılışlarımıza da şahit tutmadın. Sapmış ve saptıran kimseleri de hiçbir zaman yanına
            yaklaştırmadın, yardımcı edinmedin. Hakimiyetinde hiçbir ortağın yoktur. Hiçbir zaman
            acze düşmez ve bir yardıma muhtaç olmazsın. Herkes ve her şeyden evvel Senin
            büyüklük ve ululuğunu ilan eden de yine Sensin. Ne bir sebebe ne de bir nesebe
            dayanmayan o ululuğun hürmetine, ne olur, bizi de azîz eyle; eyle ki daha zillet
            yaşamayalım. Gına lutfet ki, fakirliğe maruz kalmayalım. Dostluğunu bahşet ki, keder
            duymayalım. Emn ü eman ile gönüllerimizi doldur ki, korku nedir bilmeyelim. Yevm-i
            mîsakta, Senin kabza-ı tasarrufunda nasıl bir tevhîd ile, “Evet, Sen bizim Rabbimizsin.”
            demiş isek, şimdi de bizi o hâlis tevhide ulaştır. Şüphe yok ki Sen, gücü her şeye yeten
            Kâdir-i Mutlaksın.
            Başka Bir Dua: Ey Merhametliler Merhametlisi Allahım! Perde olmayacak, beni
            Senden, Senin âyetlerini ve Resûlünün kudsî beyanlarını anlamaktan uzaklaştırmayacak
            bir akıl ihsan et bana. Hususî olarak dostlarına, elçilerine, nebîlerine, sâdık kullarına
            bahşettiğin akıl nimetinden beni de faydalandır. Nurunla, meşîet-i hâssana nâil olmuş
            kulların arasına kat. Nurunu öyle geniş tut ki, hususî rahmet ve hidayetine erebileyim.
            Allahım! Yol Senin yolundur. Fazl u ihsan Senin elindedir ve onu dilediğine verirsin.
            Her şeyiyle nâmütenahi olan Vâsi’ ve olmuş-olacak, cüz’î-küllî her şeyi bilen Alîm
            Sensin. Dilediklerini hususî rahmetinle serfiraz eylersin. Çünkü Sen en büyük lütufların
            yegâne Sahibisin.
            Bir Başka Dua: Ya Azîz ü ya Halîm, ya Ğaniyy ü ya Kerîm, ya Vâsi u ya Alîm, ya
            Ze’l-Fadli’l-Azîm! Ne olur, beni hep yanında tut. Tut ki, Seninle kâim, gayrından sâlim
            olayım. Muhabbetine tutulayım. Azametine ilme’l-yakîn ile inanayım.
            Allahım! Seninle aramdaki engelleri kaldır ki, bana hiçbir şey Senden daha yakın
            olmasın ve hiçbir şey Seninle aramda perde olarak kalmasın. Şüphesiz Senin gücün her
            şeye yeter.
            Başka Bir Dua: Allahım! Resûl-i Ekrem Efendimiz’in (aleyhi ekmelüttahiyyât), Senin
            izninle, olmuş ve olacak şeyleri gördüğü nurdan bana da ihsan buyur. Buyur ki, nefsime
            uymayıp Allah ahlâkıyla ahlâklanabileyim. Malûmatı o nur ile görüp, dilediklerime
            acze düşmeden yine o nur ile erişebileyim. Bütün duaların sırlarına nigehban olup, o nur
            ile nefsimle beraber bedenimi, aklımla beraber kalbimi, sırrımla beraber ruhumu,
            basiretimle beraber işimi ve şahsiyetimle beraber vasıflarımı terbiye edebileyim.
            Bir Başka Dua: Allahım! Senin gücün her şeye kâfidir. “Lâ havle velâ kuvvete illa
            billah/Gerçek güç ve kuvvet sadece Allah’a aittir ve İnneke alâ külli şey’in
            Kadîr/Şüphesiz Sen her şeye Kâdirsin.” hazinesinden beni de rızıklandır. Şüphe yok ki
            o, Cennet hazinelerinden bir hazinedir. Rabbim! Senin aşılamaz gücünü vicdanıma öyle
            duyur ki, içimdeki kendime ait kuvvet mülahazaları bütünüyle silinip gitsin. Sonsuz
            gücünle öyle iğna et ki Allahım, nefsime ait “Yaptım, ettim.” gibi düşüncelerden
            tamamen arınayım. “Kendi tedbirim, kendi tercihim” gibi nefsanî mırıltılardan
            uzaklaşayım. Gafletten, şehvetten, nefsanîlikten, kahır ve ızdıraptan kurtulayım.
            Bir Başka Dua: Ey vukuu mutlak olan bir günde insanları bir araya getirecek olan
            Yüce Allahım! Benimle, en yüksek paye olan kulluğu da bir araya getir. Kalbimde
            Hakk’ı temaşaya beni muvaffak kıl. Dünya ve âhiret gamlarıyla aramı uzak tut. Dünya ve
            âhiret umûrunda Vekîl’im Sen ol. Tek tasam, yegâne alâkam Sen ol. Kalbimi
            muhabbetinle doldur. Nurlarınla gönlümü tenvîr buyur. Saltanat ve azametin karşısında
            kalbimi huşû ile doldur. Göz açıp kapayıncaya kadar, hatta daha kısa bir süre beni
            kendime bırakma! Her hâlimi ıslah buyur ya Rabbi; buyur ki, Senin her şeye gücün
            yeter.
            Başka Bir Dua: Ey Kendisinin hiçbir ihtiyacı olmadığı halde, her hallerinde
            Kendisine muhtaç olan mevcûdâtı yaratan Allahım! Ey Celîl ü Cemîl! Beni ihtiyaçlarla
            imtihan etme. Dostlarına bahşettiğin lütufları bana da bahşet. Düşmanlık besleyenlerin
            sinelerine şiddetli korku salarak bana yardımcı ol.
            Allahım! Mecîd ismin hakkı için, uzakları bize yakın et. Zorlukları kolay hâle getir.
            “Ya Allah! (3 defa)” “Ya Rabbâh/Ey her hâlimi Kendisine arz ettiğim Rabbim! (3 defa)” Ey
            isyankâr kullarına bile yardım kapılarını hep açık tutan Kerîm Rabbim, bu kuluna da
            yardım et. Ey iyilik ve şefkatin yegâne kaynağı Berr u Rahîm, ne olur, kapının bu sadık
            bendesini merhametinle okşa.
            Ey Varlığı öncelerden önce, ey Evvel ü Âhir, ey Zâhir u Bâtın! Vicdanım sıkıştırdıkça
            sıkıştırdı. Dünya bütün genişliğine rağmen daraldı da daraldı. Senden başka iltica
            edebileceğim hiçbir sığınak yoktur. Lütfen ve keremen, yarlığa bu kulunu. Merhamet et
            ona. Tevbe yollarını aç; aç ki, kullarını tevbeye sevk eden ve onların tevbelerini kabul
            eden bir başka Tevvâb yoktur ve olamaz da. Zira Tevvâb ü Rahîm yalnız Sensin.
            Ey hayatı Kendinden, ebedî hayy olan Hayy! ey Kendi Kendine kâim olan Kayyûm!
            Senden başka bir ilah yoktur. Ezelî hayatınla, sevdiklerini koruyup kolladığın gibi,
            benim de yanımda ol. Gözde ve seçkin kullarını, tabi en başta da Masumlar Masumu
            Muhammed’i (aleyhissalâtü vesselâm) kendi sıfatlarından arındırıp, sıfât-ı Hak karşısında
            erittiğin gibi beni de erit. Şüphe yok ki, Sen her şeye kâdir bir Kudreti Sonsuzsun.
            İlahî! Senden yardım dilediğim zaman Senden başkasını dilemiş, zaten vaad etmiş
            bulunduğun şeylerin peşine düşersem, bu sefer de Seni(n rahmetini) itham etmiş olurum.
            Kalbim Senden başka bir şeyde sükûn bulursa o zaman da Sana şirk koşmuş sayılırım.
            Senin evsâf-ı mukaddesen ezelîdir; sonradan olmaktan ya da değişmekten münezzehtir.
            Hâl böyle iken benim Seninle maiyyetim nasıl söz konusu olabilir? Senin yüce Zâtın her
            türlü illetten müstağni ve topyekün noksanlıklardan münezzeh olduğu hâlde benim
            zâtımla Sana yakınlığım nasıl düşünülebilir? Bütün ağyârdan müteal iken Sen, Senden
            başkasının ayakta tutmasıyla nasıl ayakta durabilirim ben?
            Bir Başka Dua: Allahım! Senden, Senin engin rahmetinden, şirkin şemmesi bile
            bulaşmamış bir tevhîd ve zerre kadar şek, şüphe karışmamış bir yakîn dileniyorum. Ey
            nimetleri bütün ihsanların ötesinde olan, lütufları karşısında hakkıyla şükretmekten
            şükredenlerin aciz bulunduğu, Zâtına, Zâtıyla tevessül ettiğim, hem dar hem de geniş
            hallerimde Kendisine tevekkülde bulunduğum Yüceler Yücesi Zât! İhtiyaçlarımı sadece
            Sana arz edebilirim. Umduklarımı da bir tek Sen gerçekleştirebilirsin. Beni
            gerçekleştirmeye muvaffak kıldığın bütün güzellikler sadece Senin yol göstermen, inayet
            etmen ve sebeplerini yaratmanla olmuştur. Ey keremi, mahlûkatının bütün taleplerini
            karşılayacak kadar engin ve dergâhı, her yolcunun varıp iltica edebileceği kadar geniş
            olan Rabbim! Hamd olsun ki, âdet-i İlâhiyen üzere ihsanların akıp akıp gelmekte ve
            başımdan aşağıya sağanak olup yağmaya devam etmektedir. Ey belalar karşısında
            kullarına yardım olarak sabır ve vermiş olduğu nimetlerin ziyadesi için ihsanlarına
            mukabil de şükür nimetini yaratan Rabbim! Beni imtihanlar karşısında sabır zırhına
            sığınmaya, nimetlerin mukabilinde de şükürle gerilmeye muvaffak kılmanı diliyorum
            Senden. Gerçi hiçbir zaman hakkıyla şükretmem, o da bir tarafa, nimetlerin en
            küçüğünün bile büyüklüğünü ihata etmem mümkün değildir. Şu ikrar ettiğim aczime
            merhamet et ya Rabbî! Zaten ona engin bir şefkatle, hem de en çabuk surette cevap
            verecek Senden başka bir zât yoktur. Senin keremine de o yakışır. O cevabı vermeye de
            bir tek Senin gücün yeter. Şayet tevbe ettiğim günahlarımı affetmen için ulu nezdinde
            geçerli bir mazeretim yoksa lütfen onları meccanen mağfiret buyur ve üzerlerini ört ey
            Merhametliler Merhametlisi Rabbim! Nebiy-yi Muhterem Efendimiz’e, ashâb-ı güzînine
            salât ü selâm eyle ve o salavât hürmetine dualarımızı kabul buyur Allahım!</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Allahım! Selam Sensin, bütün noksanlardan sâlimsin ve herkes için selâmet
            kaynağısın. Her selâm Sana râcîdir. Bizim teveccühlerimize de selâm ve selâmetle
            mukabelede bulun ve bizi de selâm ve selâmet yurdu olan Cennet’ine al Allahım! Ey
            celâl ve ikram sahibi Allahım! Bereket Senin şiarın, ululuk da şanındır. Hamd yalnız
            Sana mahsustur.
            Sen Sübhansın, en mükemmel evsâf ile muttasıf, bütün eksikliklerden de berîsin. Biz
            Sana bihakkın ibadet edemedik ey Ma’bûd! Sen Sübhansın, her türlü noksandan
            münezzehsin. Biz Seni hakkıyla bilemedik ey Ma’rûf!
            Lutfettiği bütün muvaffakiyetlerden dolayı Cenab-ı Allah’a hamd eder, bütün
            taksîrâtımdan dolayı da bağışlamasını dilerim. Şehadet ederim ki, O’ndan başka bir ilah
            yoktur. Yalnız O vardır ve O’nun ortağı bulunmaz. Yine şehadet ederim ki, Hazreti
            Muhammed (aleyhisssalâtü vesselâm) O’nun kulu ve elçisidir. Allah’tan başka bir ilah yoktur,
            yegâne ilah O’dur. O’nun şerîki bulunmaz. Mülk bütünüyle O’na aittir. O hayat bahşeder
            ve verdiği hayatı ölümle geri alır. Yüce Zâtı ise hep diridir, ölümden uzaktır. Hayır ve
            güzellikler hep O’nun elindedir ve O her şeye Kadîr’dir.
            Allah’tan başka ilah yoktur. Nimet O’nundur. Fazl O’nundur. En güzel medh u senalar
            da O’na mahsustur. Allah’tan başka ilah yoktur. Kadîm, ezelî ve ebedî vahdâniyetin
            yegâne sahibi O’dur. Allah’tan başka ilah yoktur. Biz de sadece O’na ibadet eder,
            kâfirler istemese de, dini yalnız O’na mahsus kılarız.
            Allahım! Verdiğini engelleyecek, men ettiğini verecek, kazanı geri çevirecek,
            dalâletiyle baş başa bıraktığını hidayet edecek, hidayetle serfiraz kıldığını dalâlete
            düşürecek ve hükmettiğini değiştirecek hiçbir güç yoktur. Mal ve makam sahiplerinin
            mâlik olduğu şeyler de, Senin lütuf ve ihsanının yerine geçip kendilerine fayda vermez.
            Yüce namı anılınca ne yerde ne de gökte hiçbir şeyin zarar veremeyeceği Allah’ın
            adıyla ki, O Semî’ ve Alîm’dir.
            Nefsime ve dinime Allah’ın adıyla, O’nun nâm-ı celîlini zikrederek yönelir ve onları
            Rabbimin sıyanetiyle muhafaza ederim. Ehlime ve emvâlime Allah’ın adıyla, O’nun
            nâm-ı celîlini zikrederek yönelir ve onları Rabbimin sıyanetiyle muhafaza ederim.
            Rabbimin bana ihsan ettiği her şeye Allah’ın adıyla, O’nun nâm-ı celîlini zikrederek
            yönelir ve onları Rabbimin sıyanetiyle muhafaza ederim. Rabbim Allah’tır benim. O’na
            hiç ama hiçbir şeyi ortak koşmam ben. O, benim korkup çekindiğim her şeyden daha
            azîz, daha kuvvetli ve daha uludur.
            Allahım! Senin yakınlığına erenler sadece izzet bulurlar. Medh u senan başları
            döndürecek kadar uludur.İsimlerin mukaddestir ve Senden başka bir ilah yoktur.
            Allahım! Nefsimin, başkalarının, inatçı zalimlerin ve azılı şeytanın şerrinden Sana
            sığınırım. “Benim Mevlâm, o kitabı indiren Allah’tır ve O bütün iyi kulların
            koruyucusudur.” “Buna rağmen aldırmaz, yüz çevirirlerse, ey Resûlüm de ki: Allah
            bana yeter. O’ndan başka ilah yoktur. Ben yalnız O’na dayanırım. Çünkü O, büyük
            Arş’ın, muazzam hükümranlığın sahibidir.”
            Allah’tan başka ilah yoktur. O hilm ü kerem sahibi bir Halîm ü Kerîm’dir. Sübhan’dır
            O; arş-ı azîmin Rabbi’dir. Hamd ü sena da yalnız O, Âlemlerin Rabbi Allah’a
            mahsustur. Allah’tan başka ilah yoktur. O’nun şerîki de yoktur. Vâhid, Ehad, Ferd,
            Samed ve Vitr ilah ve rab yalnız O’dur. O ne bir eş edinmiştir ve ne de bir evlat. Bu tür
            şeylerden münezzeh ve muallâdır.
            Ey bir şeyi dinlemek, Kendisini, başka bir şeyi dinlemekten alıkoymayan! Ey dillerin
            farklılığı Yüce Zâtı için asla bir karışıklığa sebep olmayan! Ey Yüce Allahım! Bize
            affının serinliğini ve mağfiretinin halâvetini tattır.
            Rahman ve Rahîm Allah’ın adıyla. “Sizin ilahınız tek bir ilahtır. O’ndan başka bir
            ilah yoktur. O Rahman’dır, Rahîm’dir.” “Allah o ilahtır ki, Kendisinden başka ilah
            yoktur. Hayy’dır, Kayyûm’dur. Kendisini ne bir uyuklama, ne de uyku tutar. Göklerde
            ve yerde ne varsa O’nundur. İzni olmadan huzurunda şefaat etmek kimin haddine?
            Yarattığı mahlûkların önünde, ardında ne var, hepsini bilir. Mahlûklar ise O’nun
            dilediğinden başka, ilminden hiçbir şey kavrayamazlar. O’nun kürsüsü gökleri ve
            yeri kaplamıştır. Gökleri ve yeri koruyup gözetmek O’na ağır gelmez; O öyle ulu,
            öyle büyüktür. Dinde zorlama yoktur. Doğru yol, sapıklıktan; hak, bâtıldan ayrılıp
            belli olmuştur. Artık kim tağutu reddedip Allah’a iman ederse, işte o, kopması
            mümkün olmayan en sağlam kulpa yapışmıştır. Allah her şeyi işitir, bilir. Allah iman
            edenlerin yardımcısıdır, onları karanlıklardan aydınlığa çıkarır. İnkâr edenlerin
            dostları ise tağutlar olup onları aydınlıktan karanlıklara götürürler. İşte onlar
            Cehennemlik kimselerdir ve orada ebedî kalacaklardır.” “Göklerde ve yerde olan
            her şey Allah’ındır. Ey insanlar! Siz içinizdeki şeyleri açığa vursanız da, gizleseniz
            de, Allah sizi onlardan dolayı hesaba çeker. Sonra dilediğini affeder, dilediğini
            azaba uğratır. Doğrusu Allah her şeye kâdirdir. Peygamber, Rabbi tarafından
            kendisine ne indirildi ise ona iman etti, müminler de! Onlardan her biri Allah’a,
            meleklerine, kitaplarına ve peygamberlerine iman etti. ‘O’nun resûllerinden hiçbirini
            diğerinden ayırt etmeyiz.’ dediler ve eklediler: ‘İşittik ve itaat ettik ya Rabbenâ,
            affını dileriz, dönüşümüz Sanadır.’ Allah hiçbir kimseyi güç yetiremeyeceği bir
            şekilde yükümlü tutmaz. Herkesin kazandığı iyilik kendi lehine, işlediği fenalık da
            kendi aleyhinedir. Ya Rabbenâ! Eğer unuttuk veya kasıtsız olarak yanlış yaptıysak
            bundan dolayı bizi sorumlu tutma! Ya Rabbenâ! Bizden öncekilere yüklediğin gibi
            ağır yük yükleme! Ya Rabbenâ! Takat getiremeyeceğimiz şeylerle bizi yükümlü tutma!
            Affet bizi, lütfen bağışla kusurlarımızı, merhamet buyur bize! Sensin Mevlâmız,
            yardımcımız! Kâfir topluluklara karşı Sen yardım eyle bize!” “Ey bizim kerîm
            Rabbimiz, bizi doğru yola ilettikten sonra kalplerimizi saptırma ve katından bize bir
            rahmet bağışla. Şüphesiz bağışı bol olan Vehhâb Sensin Sen! Sen, geleceğinde hiç
            şüphe olmayan bir günde bütün insanları bir araya toplayacaksın. Allah sözünden
            asla dönmez.” “O müttakiler: ‘Ey bizim kerim Rabbimiz, biz iman ettik,
            günahlarımızı bağışla ve bizi Cehennem azabından koru!’ diye yalvarırlar. Onlar
            sabırlı, imanlarında sadık ve samimî, Allah’ın huzurunda itaatla divan duran,
            mallarını hayırda harcayan, seher vakitlerinde Allah’tan af dileyen müminlerdir.
            Allah’tan başka tanrı bulunmadığına şahit bizzat Allah’tır. Bütün melekler, hak ve
            adaletten ayrılmayan ehl-i ilim de bu gerçeğe, Aziz ve Hakîm (mutlak galip, tam
            hüküm ve hikmet sahibi) Allah’tan başka ilah olmadığına şahittirler. Allah katında
            hak din, İslâm’dır.” “Gerçekleşeceğinde hiçbir şüphe bulunmayan o kıyamet
            gününde, kendilerini bir araya topladığımız ve her şahsa, yaptığının karşılığının tam
            verilip, asla haksızlığa uğratılmadığı o gün gelince halleri ne olacak? De ki: “Ey
            mülk ve hâkimiyet sahibi Allahım! Sen mülkü dilediğine verir, dilediğinden de çeker
            alırsın. Dilediğini azîz, dilediğini zelîl kılarsın. Her türlü hayır yalnız Senin
            elindedir. Sen elbette her şeye kâdirsin. Geceyi gündüze katar günü uzatır, gündüzü
            de geceye katar geceyi uzatırsın. Ölüden diri, diriden de ölü çıkarırsın. Ve dilediğin
            kimseye sayısız rızıklar ihsan edersin.”
            Rahman ve Rahîm Allah’ın adıyla. “Hamd, gökleri ve yeri yaratan, karanlıkları ve
            aydınlığı var eden Allah’ın hakkıdır. Bir de kâfirler kalkmışlar, birtakım putları
            Rabbilerine eşit sayıyorlar! O, sizi bir çamurdan yaratan, sonra size bir ecel, bir
            ömür süresi tayin edendir. Bir de O’nun nezdinde muayyen bir ecel vardır. Sonra, bir
            de kalkmış şüphe ediyorsunuz! Oysaki göklerde de, yerde de gerçek İlah ancak O’dur.
            O sizin gizlinizi de bilir, açığa vurduğunuzu da. O, hayır ve şer olarak elde
            edeceğiniz şeyleri de bilir.”
            Rahman ve Rahîm Allah’ın adıyla. “Yâ Sîn, hikmetli Kur’ân’a andolsun: Sen elbette
            gönderilen resûllerdensin. Dosdoğru yol üzerindesin. O, Azîz ve Rahîm’den indirilen
            bir tenzîl olup, ataları uyarılmamış, hâliyle, kendileri de gaflette giden, bir topluluğu
            uyarmak için gönderilmişsin. Onların çoğunun hakkında ilahî hüküm hak olarak
            kesinleşti. Artık imân etmezler onlar... Boyunlarına öyle boyunduruklar koyduk ki
            onlar çenelerine dayanmaktadır. Boyunları yukarı, çeneleri kalkık, gözleri havada
            bir durumdadırlar. Hem önlerinden hem arkalarından bir set yaparak, öylesine
            çepeçevre sardık ki, artık hiç göremezler onlar... Kendilerine müsavidir: ha uyardın
            onları, ha uyarmadın, artık iman etmezler onlar... Sen ey Resûlüm, şu kimseyi uyar:
            İrşâda can kulağıyla tâbî olur, görmediği Rahman’a saygı duyup O’ndan çekinir.
            Müjdele onu: Mağfiret onun, şerefli mükâfat onun... Ölüleri diriltecek Biz’iz.
            Yaptıkları her şeyi ve bütün izlerini bir bir kaydeden Biz’iz. Velhasıl her bir şeyi,
            apaçık bir kitapta sayıp döken Biz’iz.
            Sen şimdi onlara bir misâl getir: Mâlum şehir halkını, hani onlara da elçiler
            gelmişti. Evet, iki resûl gönderdik onlara, ‘yalancı!’ dediler onlara. Bunun üzerine,
            güçlendirdik onları bir üçüncü resûlle. Dediler hep birden: ‘Biz Allah’ın elçileriyiz
            size!’ Ahali dedi ki: ‘Doğrusu Rahman’ın indirdiği bir şey yok! Siz de bizim gibi bir
            beşersiniz, evet evet... siz sadece yalancısınız!’ Resûller dediler: ‘Elbette biliyor
            Rabbimiz, Size gönderilen elçileriz biz.’ ‘Açıkça tebliğden başka bir şeyle yükümlü
            değiliz biz.’ Ahâli dedi ki: ‘Uğursuzsunuz siz, şayet vazgeçmezseniz, sizi taşlarız, acı
            mı acı bir azap size dokundururuz.’ Resûller cevap verdiler: ‘Uğursuzluğunuz sizinle
            beraber, çünkü siz imansızsınız, irşâd edildiniz diye mi böyle söylüyorsunuz? Haddi
            aşan toplumun tekisiniz siz!’ Derken... şehrin öte başından, koşarak bir adam geldi
            ve onlara dedi ki: ‘N’olur ey kavmim! Gelin siz bu resûllere uyun!’ ‘Sizden bir ücret
            istemeyen, sizden hiç menfaat beklemeyen, dosdoğru yolda yürüyen bu kimselere
            uyun!’ ‘Hem ne olmuş ki bana? Neden tapmayayım beni yaratana? Hem sizlerin de
            dönüşü ancak olacak O’na!’ ‘Hiç O’ndan başka tanrı edinir miyim! Zira Rahman
            bana zarar vermek dilerse, onların şefaati fayda etmez, hem kurtaramazlar da...’ ‘O
            durumda ben, besbelli bir sapıklıkta olurum. Amma bakın: Ben Rabbinize
            inanıyorum, sizler de bunu işitmiş olun!’ Ona ‘Buyur Cennet’e gir!’ denildi. O ise
            halkını hatırlayarak: ‘Ah halkım bir bilseydi!’ dedi. ‘Ah bir bilseler: Rabbimin beni
            affettiğini, beni ikramlara gark ettiğini!’ Onun vefatından sonra, kavminin üzerine,
            gökten bir ordu indirmedik, zaten bu âdetimizden de değildi. (Orduya ne lüzum?), bir
            tek ses yeter! Bir de bakmışsınız: Sönüp kalmışlar... Yazıklar olsun o kullara ki,
            kendilerine gelen her resûl ile mutlaka alay ederlerdi. Kendilerinden önce nice
            nesilleri imhâ ettiğimizi ve onların da kendilerine dönmediğini görmezler miydi? Hiç
            kimse hariç kalmamak üzere, hepsi huzurumuza toplanacaklar! Delil mi isterler? İşte
            ölmüş arz! Hayatı ona Biz veriyoruz. Oradan onların yiyecekleri habbeleri
            çıkarıyoruz. Kendileri de ondan yiyip dururlar. Orada üzüm bağları ve hurmalıklar
            yaptık, orada pınarlar fışkırttık. Ta ki onun meyvelerinden yesinler, O meyveleri
            onlar yapmadılar, hâlâ şükretmez mi onlar? Münezzehtir o Allah, her noksandan
            münezzeh! Yerin bitirdiği her şeyi, ve kendilerini, ve daha nice bilmedikleri şeyleri
            çift yaratan, münezzehtir, Yücedir! Onlara bir delil de gecedir ki, Biz ondan gündüzü
            sıyırıp soyarız, birden karanlığa gömülürler... Güneş de bir delildir onlara, akar
            gider yörüngesinde... O Azîz ve Alîm’in (o üstün kudret sahibinin ve her şeyi bilenin),
            yaratması böyle olur işte! Ay için de birtakım safhalar, duraklar tâyin ettik; dolaşa
            dolaşa, nihayet eski hurma salkımının çöpü gibi kuru, sarı, kavisli bir hâle gelir. Ne
            Güneş Ay’a kavuşabilir, ne gece gündüzün önüne geçebilir. O gök cisimlerinden her
            biri, birer yörüngede akar, durur... Bir delil daha onlara: Nesillerini dopdolu
            gemilerde taşımamızdır. Biz, onlar için, gemiye benzer, daha nice binekler yaratırız...
            Şayet dileseydik onları boğardık. Ne feryatlarına koşan bir kimse bulabilir, ne de
            başka türlü kurtarılırlardı. Sadece Biz’den ulaşacak bir rahmet ve onları bir vâdeye
            kadar yaşatma irademizle hayatta kalabilirler. Onlara ne zaman: ‘Hem geçmişte
            yaptıklarınıza, hem de istikbalde yapacaklarınıza dikkat edin! böylelikle merhamet
            edilmeye layık olun!’ denilse, yüz çevirirler... Ne zaman Rabbilerinin âyetlerinden
            bir âyet gelse, yüz çevirirler... Onlara ne zaman: ‘Allah’ın size lütfettiğinden, siz de
            muhtaçlar için harcayın.’ denilse, kâfirler müminlere şöyle derler: ‘Size kalsa
            Allah’ın dilediği takdirde bol bol rızıklandıracağı kimseyi doyurmak bizim mi işimiz?
            Siz, böyle ne sapık düşünürsünüz!’ Ve yine derler ki: ‘Eğer doğru söylüyorsanız, bizi
            tehdid ettiğiniz bu mezarlardan kalkma ne zaman?’ Onların beklediği: Sadece bir
            ses!.. Çekişip dururlarken kendilerini çarpacak bir ses... İşte o zaman... Ne vasiyette
            bulunabilir, ne de evlerine dönebilirler... Sura üflendi, ‘Kalk!’ borusu çaldı!.. İşte
            mezarlarından kalkıp, Rabbilerinin huzurunda duruşmaya koşuyorlar... ‘Eyvah bize!
            Kim kaldırdı bizi yatağımızdan?’ diyorlar... ‘İşte Rahmân’ın vaadi: Resûller doğru
            söylerler!” Bütün olay, bir çağrıdan ibâret! İşte hepsi duruşma için toplanmışlar...
            Artık bugün, kimseye zulmedilmez, hakkınızdan başka size bir karşılık verilmez.
            Amma bugün cennetlikler, zevk ve eğlence içindedirler... Hem kendileri, hem eşleri
            gölgeliklerde, tahtlarına kurulurlar. Orada turfanda yemişler onlara, hâsılı
            istedikleri her şey onlara... Rabbi Rahim’den sözle olan bir selâm yine onlara...
            ‘Fakat bugün sizler, şöyle bir tarafa çekilin ey mücrimler!’ ‘Ey Âdem’in evlatları!
            Size emretmemiş miydim: Şeytana tapmayın sakın! Çünkü o size âşikar düşman...
            Lâkin Bana kulluk yapın! İşte sıratı müstakim!’ Şeytan, içinizden nice nesilleri
            saptırdı. Bunu düşünmeli değil miydiniz? İşte tehdit edildiğiniz Cehennem! İnkârınız
            sebebiyle bugün oraya girin. Bugün mühür vuracağız ağızlarına, elleri Bize söyler,
            ayakları şahitlik eder, kendi yaptıklarına. Eğer dileseydik gözlerini dümdüz, silme
            kör ederdik, o zaman yola dökülür, hidayete ulaşmak için yarışırlardı. Fakat o
            takdirde nasıl görebilirlerdi ki? Eğer dileseydik, oldukları yerde, hemen baş üstü,
            mâhiyetlerini değiştirir, çirkin mi çirkin, tersyüz ederdik... Artık ne ileriye devam
            edebilir, ne de geriye dönüş yapabilirlerdi. Onlardan ömrünü uzattığımız kimsenin
            ise, hilkatini tersyüz ederiz. Hâlâ akıllanmazlar mı? Biz Resûl’e Kur’ân öğrettik, şiir
            öğretmedik, o zaten ona yaraşmaz. O sırf bir irşâd ve parlak bir Kur’ân’dır. Yaşayan
            her kişiyi uyarsın diye, öylece ilahî hüküm kâfirler hakkında kesinleşsin diye,
            gönderilmiştir. Şunu da görmediler mi: Ellerimizle yaptığımız eserlerden kendileri
            için davarlar yarattık da onlara mâlik bulunuyorlar. Onları emirlerine âmade kıldık.
            Onlardan hem binek edinir, hem de yerler, onlardan içecekler elde ederler, daha nice
            menfaatlerinden yararlanırlar. Hâlâ şükretmezler mi? Tuttular, Allah’tan başka
            tanrılar peşine düştüler, güya ki yardıma nâil olacaklar! O putlar kendilerine yardım
            edemezler, nasıl olur? Zaten bunlar, onlar için hazırlanmış askerler! O hâlde ey
            Resûlüm, üzülme sen onların laflarına, onların gizlediklerini de iyi biliriz,
            açıkladıklarını da, sen hiç tasalanma!
            İnsan şunu hiç görüp düşünmedi mi: Biz kendisini bir nutfeden yaratmışken, yaman
            bir hasım kesildi Bize. Nasıl yaratıldığını unutarak, bir de misâl fırlattı Bize: ‘O
            çürümüş kemikleri kim diriltecek!’ diye. De ki: ‘Onları ilk defa yaratan diriltir, hem
            O, yaratmanın her türlüsünü bilir.’ O’dur ki sizin için yeşil ağaçtan bir ateş yaratır,
            siz de onu tutuşturup durursunuz. Gökleri ve yeri yaratan, onlar gibisini yaratmaya
            olmaz mı Kâdir! Elbette Kâdir! Hallâk O’dur, Alîm O’dur! (Her şeyi yaratan, her şeyi
            bilen O’dur). Bir şeyi dilediğinde O’nun buyruğu, sadece ‘Ol!’ demektir, hemen
            oluverir... Sübhan’dır, münezzehdir o Zât ki, her şey üzerinde hâkimiyet elindedir.
            Ve... hepinizin de dönüşü, O’na olacaktır.”
            “Allah ile beraber başka hiçbir ilaha yalvarma! Ondan başka ilah yoktur. O’nun
            vechi (zatı) hariç, her şey yok olacaktır. Hüküm O’nundur ve hepiniz O’nun huzuruna
            götürüleceksiniz.” “Şu kesindir ki, Biz resûl olarak gönderdiğimiz kullarımıza söz
            verdik ki onlar yardımımıza mazhar olacaklar ve Bizim ordumuz mutlaka galip
            gelecektir. Artık bir süre sen onlardan uzak dur! Onları gözetle! Zaten kendileri de
            başlarına geleceği yakında göreceklerdir. Şimdi onlar azabımızın çarçabuk
            başlarına gelmesini gerçekten istiyorlar mı? Eğer öyleyse, şunu bilsinler ki, azap
            onların yurtlarına inerse, o uyarılıp da yola gelmeyenlerin varacakları sabah çok
            fena bir sabah olacaktır! Artık sen bir süre onlardan uzak dur. Başlarına inecek
            azabı gözetle! Zaten kendileri de yakında gerçeği göreceklerdir. İzzet ve kudret
            Rabbi olan senin Rabbin, onların bütün bâtıl iddialarından münezzehtir, yücedir.
            Selam bütün peygamberlere. Bütün hamdler Âlemlerin Rabbi Allah’adır.”
            Rahman ve Rahîm Allah’ın adıyla. “Ey iman edenler! Allah’a karşı gelmekten
            sakının! Herkes yarın âhireti için ne gönderdiğine dikkat etsin. Allah’a karşı
            gelmekten sakının! Çünkü Allah yaptığınız her şeyden haberdardır. Sakın şunlar gibi
            olmayın ki onlar Allah’ı unuttukları için, Allah da kendi öz canlarını kendilerine
            unutturdu. (Fayda ve zararlarını dahi bilemiyorlar). İşte yoldan çıkanlar bunlardır.
            Cehennemliklerle Cennetlikler elbette bir olmaz. Felah ve başarıya erenler,
            Cennetliklerdir. Eğer Biz bu Kur’ân’ı bir dağın tepesine indirseydik onun, Allah’a
            tazimi sebebiyle başını eğip parçalandığını görürdün. İşte bunlar birtakım
            misallerdir ki düşünüp istifade etmeleri için, Biz onları insanlara anlatıyoruz.
            Allah’tır gerçek İlah! O’ndan başka yoktur ilah. Görünmeyen ve görünen her şeyi
            bilir. O Rahman’dır, Rahîm’dir. Allah’tır gerçek İlah! O’ndan başka yoktur ilah! O
            Melik’tir, Kuddüs’tür, Selâm’dır, Mü’min’dir, Müheymin’dir, Aziz’dir, Cebbar’dır,
            Mütekebbir’dir. Allah, müşriklerin iddialarından münezzeh ve yücedir. Allah o
            gerçek İlahtır ki Hâlık’tır, Bârî’dir, Musavvir’dir. Hâsılı, en güzel isimler ve vasıflar
            O’nundur. Göklerde ne var, yerde ne varsa hepsi O’nu tesbih ve tenzih eder. O,
            Azîz’dir, Hakîm’dir.” “Kim Allah’a karşı gelmekten sakınırsa, Allah ona sıkıntıdan
            çıkış kapıları açar. Onu hiç ummadığı yerlerden rızıklandırır. Allah’a dayanıp güvenene
            Allah kâfidir. Allah buyruğunu elbette yerine getirir. Gerçekten Allah her şey için bir
            ölçü, her iş için bir vâde belirlemiştir.” “O inkâr edenler Zikr’i (Kur’ân’ı) işittikleri
            zaman, neredeyse seni gözleriyle devireceklerdi. ‘O mecnundur.’ diyorlardı. Hâlbuki O
            Kur’ân, âlemler için şerefli bir uyarıdan başka bir şey değildir!” “Bu, olsa olsa bütün
            âlemlere bir öğüttür, bir uyarıdır. İstikamet sahibi olmak isteyenler onu dinlerler.
            Ama bu iş sizin istemenizle değil, ancak Rabbülâlemin olan Allah’ın dilemesiyle
            tamam olur.” “Allah, ilmi ve kudretiyle onları, arkalarından kuşatmıştır. Hayır,
            hayır! Kur’ân onların iddia ettikleri gibi beşer sözü değildir. O, Levh-i Mahfuz’da
            olan pek şerefli bir Kur’ân’dır.” “O kâfirler, var güçleriyle hile kurarlar. Ben de
            kurarım! (Yani hilelerini boşa çıkarırım.) Öyleyse o kâfirleri kendi hallerine bırak!
            (Yakında sana desteğimiz gelecektir.)”
            Rahman ve Rahîm Allah’ın adıyla. “Karanlığı ile ortalığı bürüdüğü zaman gece
            hakkı için! Açılıp parladığı zaman gündüz; erkeği de, dişiyi de yaratan kudret hakkı
            için ki: Sizin işleriniz çeşit çeşittir. Malını Allah yolunda harcayıp O’na saygı
            duyarak haramdan sakınan, O en güzel kelimeyi (kelime-i tevhidi) tasdik eden
            kimseyi, Biz de en kolay yola muvaffak ederiz. Cimri davranan, bir de kendini güçlü
            sanıp Allah’tan müstağni gören, o en güzel kelimeyi (kelime-i tevhîdi) yalan sayanı
            ise, en sarp yola sardırırız. O, aşağıya doğru yuvarlanırken malı kendisine hiç fayda
            etmez. Doğru yolu göstermek elbette Bizim işimizdir. Ahiret gibi dünya da elbette
            Bize aittir. İşte Ben, sizi alev saçan bir ateşe karşı uyarıyorum. O ateş ki dini yalan
            sayan ve ona sırtını dönenden başkası oraya girmez. Ama Allah’a karşı gelmekten
            çok sakınan ve gönlünü arındırmak için Allah yolunda mal harcayan ise ondan uzak
            tutulur. O, verdiğini kendisine yapılan bir iyiliğin karşılığı olarak vermez.
            Verdiğinden ötürü hiç kimseden mükâfat da beklemez. Sadece ve sadece yüce Rabbini
            razı etmek ister. Kendisi de ukbada elbet hoşnut olur.”
            Rahman ve Rahîm Allah’ın adıyla. “Güneşin yükselip en parlak hâlini aldığı kuşluk
            vakti hakkı için! Sükûnete erdiği dem gece hakkı için ki: Ey Resûlüm! Rabbin seni
            terk etmedi, sana darılmadı da. Elbette senin için her zaman, işin sonu, başından
            daha hayırlıdır. Elbette Rabbin sana ileride öyle ihsan edecek, ta ki sen de O’ndan ve
            verdiğinden razı olacaksın. Seni yetim bulup barındırmadı mı? Seni dinin
            hükümlerinden habersiz bulup seçerek dosdoğru yola koymadı mı? Seni muhtaç bulup
            ihtiyacını gidermedi mi? Öyle ise, sakın yetimi güçsüz bulup hakkını yeme, sakın onu
            küçümseyip üzme! İsteyene de kaba davranma, onu azarlama! Rabbinin nimetlerini
            ise anlattıkça anlat!”
            Rahman ve Rahîm Allah’ın adıyla. “Biz senin göğsünü açıp genişletmedik mi? Senin
            belini çatırdatan o ağır yükünü indirmedik mi? Hem senin şanını yüceltmedik mi?
            Demek ki güçlükle beraber kolaylık vardır. Elbette, güçlükle beraber kolaylık vardır!
            O hâlde bir işi bitirince, hemen başka işe giriş, onunla uğraş. Hep Rabbine yönel,
            O’na yaklaş!”
            Rahman ve Rahîm Allah’ın adıyla. “İncir ve zeytin hakkı için! Sina dağı hakkı için!
            Bu emîn belde hakkı için ki: Biz insanı en mükemmel sûrette yarattık. Sonra da onu
            en aşağı derekeye düşürdük. Ancak iman edip yararlı işler yapanlar müstesnadır.
            Onlara hiç eksilmeyen bir mükâfat vardır. Bütün bunlardan sonra ey insan, senin
            mahşere ve hesaba inanmana hangi engel kalabilir? Allah hâkimlerin hâkimi değil
            midir?”
            Rahman ve Rahîm Allah’ın adıyla. “Gerek Ehl-i kitaptan olan kâfirler, gerek
            müşrikler kendilerine o açık ve kesin delil gelmedikçe, inkârlarından ayrılacak
            değillerdi. O kesin delil de, içinde hak, hikmet ve adaletin ifadesi olan yazılar ihtiva
            eden tertemiz sayfaları okuyan, ve Allah tarafından gönderilen bir Resûl’dür. Ehl-i
            kitap mensupları, o kesin delil gelinceye kadar bu konuda ihtilaf etmemişlerdi.
            Halbuki onlara, şirkten uzak olarak yalnız Allah’a ibadet etmeleri, namazı hakkıyla
            ifâ etmeleri, zekâtı vermeleri emredilmişti. İşte sağlam, dosdoğru din budur! Gerek
            Ehl-i kitaptan, gerek müşriklerden olan kâfirler, hem de devamlı kalmak üzere
            Cehennem ateşindedirler. Onlar bütün yaratıkların en şerlisidirler. Ama iman edip,
            yararlı işler yapanlar ise bütün yaratıkların en hayırlı olanlarıdır. Bunların
            Rabbileri nezdindeki ödülleri, içinden ırmaklar akan, hem de devamlı kalmak üzere
            girecekleri, Adn cennetleridir. Allah onlardan, onlar da Allah’tan razı olmuşlardır.
            İşte bu rıza makamı da Rabbine saygı duyanlarındır.”
            Rahman ve Rahîm Allah’ın adıyla. “Yer o müthiş depremiyle sarsıldığı zaman... Ve
            yer bağrındaki ağırlıklarını çıkardığı zaman... İnsan şaşkın şaşkın: ‘Ne oluyor buna!’
            dediği zaman... İşte o gün yer, üstünde olan biten her şeyi anlatır: Çünkü Rabbin ona
            bunları vahyeder. İşte o gün bölükler hâlinde insanlar, kabirlerinden çıkıp divan
            dururlar, ta ki yaptıklarının karşılığını görüp alırlar. Zerre ağırlığınca hayır yapan
            onu bulur, zerre ağırlığınca şer yapan da onu bulur.”
            Rahman ve Rahîm Allah’ın adıyla. “Biz gerçekten sana verdik kevser! Sen de Rabbin
            için namaz kıl ve kurban kesiver! Doğrusu, seni kötüleyendir ebter!”
            Rahman ve Rahîm Allah’ın adıyla. “De ki: Ey kâfirler! Ben sizin ibadet ettiklerinize
            ibadet etmem. Siz de benim ibadet ettiğime ibadet etmiyorsunuz. Ben sizin ibadet
            ettiklerinize asla ibadet edecek değilim. Siz de benim ibadet ettiğime ibadet
            etmezsiniz! O hâlde sizin dininiz size, benim dinim bana.”
            Rahman ve Rahîm Allah’ın adıyla. “Allah’ın yardım ve zaferi geldiği zaman ve
            insanların kafile kafile Allah’ın dinine girdiklerini gördüğün zaman, Rabbini hamd
            ile tesbih et ve O’ndan af dile. Çünkü O Tevvab’dır, tevbeleri çok kabul eder.”
            Rahman ve Rahîm Allah’ın adıyla. “Yok olsun Ebû Leheb, zaten yok oldu da! Ona ne
            malı, ne de yaptığı işler fayda verdi! O, alev alev yükselen ateşe girecek, eşi de
            boynunda bükülmüş urgan olarak, o ateşe odun taşıyacak.!”
            Rahman ve Rahîm Allah’ın adıyla. “De ki, O, Allah’tır, gerçek ilahtır ve birdir.
            Allah Samed’dir. Ne doğurmuş, ne de doğurulmuştur. Ne de herhangi bir şey O’na
            denktir. (3 defa)”
            Rahman ve Rahîm Allah’ın adıyla. “De ki: Sabahın Rabbine sığınırım, yarattığı
            şeylerin şerrinden. Karanlığı çöktüğü zaman gecenin şerrinden. Düğümlere üfleyip
            büyü yapan büyücü kadınların şerrinden ve haset ettiği zaman hasetçinin şerrinden.
            (3 defa)”
            Rahman ve Rahîm Allah’ın adıyla. “De ki: İnsanların Rabbine, insanların yegâne
            Hükümdarına, insanların İlahına sığınırım. O sinsi şeytanın şerrinden. O ki,
            insanların kalblerine vesvese verir. O şeytan, cinlerden de olur, insanlardan da. (3
            defa)”
            “Rahman ve Rahîm Allah’ın adıyla. Bütün hamdler, övgüler Âlemlerin Rabbi
            Allah’adır. Rahman ve Rahîm O’dur. Din gününün, hesap gününün tek hâkimidir.
            (Haydi, öyleyse deyiniz): ‘Yalnız Sana ibadet eder, yalnız Senden medet umarız.’ Bizi
            doğru yola, nimet ve lütfuna mazhar ettiklerinin yoluna ilet. Gazaba uğrayanların ve
            sapkınlarınkine değil.”
            Rahman ve Rahîm Allah’ın adıyla. “Elif, Lâm, Mîm. İşte Kitap! Şüphe yoktur O’nda.
            Rehberdir müttakîlere! O müttakiler ki gayb âlemine inanırlar. Namazlarını tam
            dikkatle îfâ ederler. Kendilerine ihsan ettiğimiz nimetlerden infakta bulunurlar. Hem
            Sana indirilen kitabı, hem de Senden önce indirilen kitapları tasdik ederler. Ahirete
            de kesin olarak inanırlar. İşte bunlardır Rabbileri tarafından doğru yola
            ulaştırılanlar. Ve işte bunlardır felah bulanlar.”
            Öldükten sonra bize can verecek, daha sonra da huzuruna alacak Yüce Allahım’a
            hamd olsun. Kalbimi hidayet nuruyla aydınlatan, beni müminler zümresine dâhil edip
            dalâlete düşmekten koruyan Allah’a hamd olsun. Kudretiyle zulmetli geceyi gideren,
            rahmetiyle aydınlık gündüzü getiren, böylece yepyeni bir yaratılışı ve o yaratılışın
            sahnesi olan muazzam mülkünü gözler önüne seren Allah’a hamd olsun. Bizim
            dönüşümüz de O’nadır. Beni ehl-i sünnet ve’l-cemâat’ten eyleyen ve ehl-i heva ve
            bid’at içine girmekten koruyan Allah’a hamd olsun. Ayıp ve kusurlarımı örten
            Allahım’a hamd olsun. Rızkımı başkasının eline bırakmayan Allahım’a hamd olsun.
            Beni ümmet-i Muhammed’e (aleyhissalâtü vesselâm) dâhil eden Allahım’a hamd olsun.
            Biz ve bütün mülk Allah’a ait olarak sabahladık/akşamladık. Kibriya, kudret, izzet,
            ceberût, delil ve saltanatın yalnız Vâhid ü Kahhâr Allah’a ait olduğunu ikrâr ve itiraf
            ederiz. Ben de bu inançla sabahladım/akşamladım; yine bu inançla yaşar, bununla ölür,
            öldükten sonra dirildiğimde -inşaallah- bu iman ile Rabbimin huzuruna çıkarım.
            Rab olarak Allah Teâlâ’dan, nebî ve resûl olarak Hazreti Muhammed’den (aleyhissalâtü
            vesselâm), din olarak İslâm’dan, kıble olarak Kâbe’den, imam ve rehber olarak Kur’ân-ı
            Kerîm’den, yine imam ve halife olarak Ebû Bekr-i Sıddîk, Ömer-i Faruk, Osman-ı
            Zinnureyn ve Aliy-yi Murtaza’dan (rıdvanüllahi teâlâ aleyhim ecmaîn), helal olarak Allah’ın
            helal kıldıklarından, haram olarak Allah’ın haram saydıklarından, Cennet’te vaadedilen
            sevaptan, Cehennem’deki ikabdan -Allahım! Sen bizi o azab ve ikaba maruz bırakmarazı
            oldum.
            Merhaba, hoş geldin ey yeni sabah, ey yeni gün ve ey her şeyi adaletle tastamam
            kaydeden, şahit ve kâtip iki melek! Allah Teâlâ size selâm etsin. Lütfen bizim için
            açtığınız sayfanın başına günümüzün bu ilk saatlerinde şu ikrarımızı kaydediniz:
            Allah’tan başka bir ilah olmadığına, O’nun yegâne Ma’bûd olduğuna, hiçbir ortağı
            bulunmadığına şehâdet ederiz. Yine şehadet ederiz ki Hazreti Muhammed
            (aleyhissalâtü vesselâm) O’nun kulu ve elçisidir. Bu şehadetle yaşar, onun üzerine
            ruhumuzu teslîm eder ve yarın inşaallah Rabbimizin huzurunda bu ahd ü
            peymanımızla diriliriz.
            Allahım! Dünyada ve âhirette karşılaşacağım her korku ve endişe için
            “Lâilâheillallah/Allah’tan başka ilah yoktur.”; her gam ve tasa için “Maşâallah/Allah
            neyi dilerse o olur.”; her nimet için “Elhamdülillah/Hamd yalnız Allah’adır.”; her
            kolaylık ve sürûr için “Eşşükru lillah/Şükür sadece Allah’adır.”; hayret ve hayranlık
            uyandıran her bir şey için “Sübhanallah/Allah bütün noksanlardan pak ve müberrâ,
            bütün kusurlardan mukaddes ve muarrâdır.”; her bir günah için
            “Estağfirullah/Bağışlanmamı Allah’tan isterim.”; her darlık ve zorluk için
            “Hasbiyallah/Allah bana yeter.”; her musibet için “İnnâ lillah ve innâ ileyhi
            râciûn/Allah’tan geldik, O’na aidiz ve O’na döneceğiz.”; her kaza ve kader için
            “Tevekkeltü alallah/Allah’a tevekkül ettim.” ve her tâatı yapabilmek ve her ma’siyetten
            kaçabilmek için “Lâ havle velâ kuvvete illâ billahilaliyyilazîm/Kulluk yapmak ve
            ma’siyetlerden uzak durmak için ihtiyacım olan havl ve kuvvet, yalnız Aliyy ü Azîm
            olan Allah nezdindedir.” kelime-i tayyibe-i mübarekelerini hazırladım.
            Rahman ve Rahîm Allah’ın adıyla
            Allah ismi O’na has bir ism-i zât ve alemdir. Küllî ve umumî rahmet sahibi Rahmân..
            donanım, konum ve liyakate göre bol bol merhamet eden Rahîm.. her şey ve herkesin
            üzerinde tasarruf sahibi Melik.. Zâtında mukaddes ve münezzeh, fiillerinde mutahhir ve
            munazzif Kuddûs.. ayıplardan sâlim ve herkes için selâmet kaynağı Selâm.. Kendi
            rubûbiyetinin şahidi ve herkese güven vaadeden Mü’min.. herkesi ve her şeyi her an
            görüp gözeten Müheymin.. eşi, benzeri olmayan yegâne gâlip ve Azîz.. elin ulaşmadığı,
            gücün yetmediği hâkim-i mutlak bir Cebbâr.. ululuk, Zâtının lazımı bir ulu
            Mütekebbir.. zâhir-bâtın her şeyi yaratan Hâlık.. örneği kendine ait, her şeyi kusursuz
            var ve inşâ eden Bâri’.. şekil ve sûret veren Musavvir.. her türlü günah ve hataları
            yarlığayan Ğaffâr.. her şeyi Kendi iradesine râm eden Kahhâr.. karşılıksız bol bol
            hibede bulunan Vehhâb.. her ihtiyaç sahibini ihtiyacına göre rızıklandıran Rezzâk..
            hayır kapılarını açan ve gâileleri savan Fettâh.. olmuş-olacak, cüz’î-küllî her şeyi bilen
            Alîm.. can alan, ruhları sıkan ve erzâkı kısan Kâbıd(z).. genişletilecekleri genişleten,
            ruhlara inşirah veren, her şeyi bereketlendiren Bâsıt.. dünyada, ukbada istediğini
            alçaltan Hâfıd(z).. burada ve ötede dilediğini yükselten Râfi’.. dilediğini azîz kılan ve
            şereflendiren Muizz.. istediğini zelîl ve rüsvay hâle getiren Müzill.. gizli-açık her şeyi
            duyan ve itibara alan Semî’.. her şeyi Zâtına mahsus basarla gören Basîr.. dilediği gibi
            hüküm veren biricik hüküm sahibi Hakem.. her icraatında adl ü istikameti takip eden
            Adl.. en ince noktalara kadar ihtiyaçları gören, gözeten Latîf.. herkesten ve her şeyden
            haberdar Habîr.. suçluyu hemen cezalandırmayıp düşünme mühleti veren Halîm.. en
            büyük ve ulu olan Azîm.. dilediği günahları bağışlayan Ğafûr.. şükredeni mukabelesiz
            bırakmayan ihsan sahibi Şekûr.. kadri yüce, şanı yüksek, müteâl Aliyy.. idrakin ihata
            edemeyeceği, ululardan ulu Kebîr.. arz u sema ve içindekileri koruyup muhafaza eden
            Hafîz.. gıda veren, bakıp koruyan Mukît.. her şeye yeten ve herkesin hesabını görecek
            olan Hasîb.. nefislerde ürperti ve haşyet hâsıl eden Celîl.. güzellerden güzel Cemîl..
            iyilik ve ihsanı bol keremkânî Kerîm.. zâhir-bâtın her şeyi görüp kontrol eden Rakîb..
            dualara icabet eden ve isteklere mukabelede bulunan Mücîb.. ilm ü rahmetiyle her şeyi
            kuşatan ve her şeyiyle nâmütenâhî olan Vâsi’.. her şeyi yerli yerinde vaz’eden Hakîm..
            bazı kullarını muhabbete mazhar kılan Vedûd.. zâtî şan ve şeref sahibi Mecîd.. ölümden
            sonra dirilten ve diriliş erleri gönderen Bâis.. her şeyi ra’ye’l-ayn bilen Şehîd.. varlığı
            kendinden ve değişmeyen bir zât olan Hakk.. güvenilip dayanılan ve Kendisine itimat
            edilen Vekîl.. dilediğini dilediği gibi icrâ eden kuvvet sahibi Kaviyy.. kudret-i kâhire
            sahibi Metîn.. dost ve yardımcı Veliyy.. herkesin hamd ü senasının biricik mercii
            Hamîd.. her işi ve davranışı sayıp dökecek olan Muhsî.. her şeyi ilk yaratan Mübdi’..
            hayattan sonra ölümü, ölümden sonra da hayatı geri veren Muîd.. maddî-manevî hayat
            veren Muhyî.. verdiği hayatı alıp öldüren Mümît.. hayatı Kendinden, ebedî hayy olan
            Hayy.. Kendi Kendine kâim olan Kayyûm.. aczi söz konusu olmayan kâdir u kâhir
            Vâcid.. mutlak fazl ve şeref sahibi Mâcid.. nazîri, veziri, dengi, benzeri olmayan bir
            yektâ olan Vâhid.. ikincisi olmayan tek Ehad.. herkesin muhtaç olduğu müstağnî
            Samed.. her şeye gücü yeten Kâdir.. mutlak iktidar sahibi Muktedir.. öne alan, öne
            çıkaran Mukaddim.. geriye bırakan Muahhir.. varlığının başlangıcı olmayan ezelî
            Evvel.. varlığının sonu olmayan ebedî Âhir.. âyât ve âsârıyla apaçık Zâhir.. Zât’ı,
            hakikatiyle ihata edilmeyen Bâtın.. kâinatları idare eden, her şeyi gözeten Vâlî.. her
            türlü noksanlıktan müberrâ bir ulu, Müteâl.. durumuna göre herkese iyilikte bulunan
            Berr.. tevbeye sevk eden ve tevbeleri kabul buyuran Tevvâb.. suçluları tecziye eden
            Müntakim.. günahları silip süpüren, seyyiâtı hasenâta çeviren Afüvv.. fenalıklara karşı
            kullarına müşfik olan Raûf.. mülkün tek sahibi olan Mâlikü’l-mülk.. sonsuz celâlle
            ikram ve cemâli cem’ eden Zü’l-celâli ve’l-ikram.. terbiyenin bütün levâzımını câmi’
            şekilde terbiye eden Rabb.. her hükmünde âdil olan Muksit.. zâtında her türlü kemâlâtı
            câmi’ ve herkesi toplayıp bir araya getiren Câmi’.. kimseye muhtaç olmayan Ğaniyy..
            zenginlik bahşeden ve gönülleri zengin kılan Muğnî.. istemediği şeyleri vermeyen
            Mâni’.. sebebiyet verenlere göre zararları yaratan D(z)ârr.. faydalı şeyler veren Nâfi’..
            her şeyin biricik ışık kaynağı Nur.. hidayete erdiren ve gönülleri hidayete açan Hâdî..
            eşi-benzeri olmayan şeyler yaratan Bedî’.. Kendisi için fenâ söz konusu olmayan Bâkî..
            dilediğine dilediğini temlik eden gerçek sahip, Vâris.. doğru noktaya ulaştıran Reşîd..
            yakışıksız şeylere hüsn-ü muamelede bulunan Sabûr yalnız O’dur. Ne arz da ne de
            semada O’nun bir benzeri yoktur. O her şeyi işiten ve bilen Semî’ u Alîm’dir. O bizim
            Mevlâmızdır; dönüşümüz O’nadır. O ne güzel Mevlâ ve ne güzel yardımcıdır. Bağışla
            bizi ya Rabbenâ; sonunda varacağımız yer Senin huzurundur. Senin Yüce Zâtını sena
            ettiğin gibi ben Seni senâ edemem. Sen Kendini nasıl sena etmişsen öylesin, öyle
            yücesin. Sana yakınlık başka değil bir izzettir. Medh u senan başları döndürecek kadar
            yücedir. Birbirinden güzel isimlerin ve ulvî sıfatların her türlü noksandan mukaddestir.
            Senden başka bir ilah yoktur. Sen izzetinle dilediğin fiili yapar, kudret ve hikmetinle de
            istediğin gibi hükmedersin.
            Allahım! Şu bereketli saat hürmetine, şu güzeller güzeli esmâ-i hüsnan hürmetine,
            onların şerefi, yüceliği ve engin iktiza ve hakikatleri hürmetine şu sabahımı
            öncekilerden daha yümünlü ve daha bereketli kıl; onlara eşit ya da onlardan eksik
            kılma.
            Allahım! Günümüzün ilk saatlerini salâh, ortasını felah ve sonunu necâh/muvaffakiyet
            ile taçlandır.
            Allahım! Sabahın şu vakti yepyeni bir dirilişe şahitlik etmektedir. Bugünü ne olur
            benim için taatla aç, mağfiret ve rıdvanınla da hitama erdir. Bugün içinde, kabul
            buyuracağın güzel ameller işlemeye beni muvaffak kıl. Ayrıca o amellerimi kusur ve
            noksanlarından arındır ve karşılık olarak lutfedeceğin sevabı katlayarak artır. Şayet
            bugün içinde bir seyyie, bir günah işlersem onu da bağışla. Şüphesiz Sen Ğafûr, Rahîm,
            Vedûd ve Kerîm’sin.
            Allahım! Sabaha erdim; lakin ne istemediğim bir şeyi kendimden uzak tutmaya, ne de
            arzuladığım bir faydayı elde etmeye mâlik ve muktedir değilim. Vicdanım bana başka
            hâkim bir elin olduğunu söylüyor. Ben her birinin hesabını vereceğim ameller
            karşısında rehin olmaktan başka bir şey değilim. Hâl böyle olunca dünyada benden daha
            fakir, daha muhtaç bir başkası yoktur zannederim. Ey talihsizlerin sığınağı, ey acizlerin
            güç kaynağı, ey dertlilerin tabibi ve ey yolda kalmışların hâdî’si ve yol göstereni! Ey
            Allahım! Düşmanlarımı bana güldürme. Beni kötü insanlara yoldaş etme. Beni dinime
            dokunan musibetlerle imtihana tâbi tutma. Dünyayı en büyük hedefim, tek düşüncem ve
            ilmimin varıp dayandığı son nokta yapma ve bana merhamet etmeyecekleri üzerime
            musallat eyleme.
            Allahım! Gizlimi de açığımı da bilen Sensin! Lütfen özrümü ve tevbemi kabul buyur!
            Neye ne kadar ihtiyacım olduğunu en iyi Sen biliyorsun. Ne olur dileğimi yerine getir.
            Sen benim içimi de biliyorsun. Lütfen beni bağışla.
            Allahım! Senden kalbime işleyecek bir iman ve sâdık bir yakîn diliyorum. Tâ ki,
            başıma ancak Senin takdir ettiklerinin geleceğine gönülden inanayım.
            Allahım! Sen her türlü kemâlât ile muttasıf, bütün noksanlardan da berî bir Sübbûh u
            Kuddüs’sün. Gece karanlığı, gündüz aydınlığı, Güneş şuası, Ay nuru, su çağıltısı, ağaç
            hışırtısı, sema yıldızları, arz toprağı, dağlar kayaları, çöller kumları, deryalar dalgaları,
            karalar ve denizler de sinelerinde barındırdıkları bütün canlıları ile hep Seni tesbih
            edip durmaktadır. Sen Samed ü Ferd’sin. Semada izzetin, arzda hükmün, arşın üzerinde
            celâlin, Cennet’te rahmetin, Cehennem’de de azabınla tecelli edersin. Melekler Senin
            ordularının askerleridirler. Onlar Seni tesbih eder, ara vermeden, fütur getirmeden
            gece-gündüz hep Sana hamd ü senada bulunurlar. Senden başka bir ilah yoktur. Hamd ü
            sena yalnız Senin hakkındır. Şefkat ve ihsanı sonsuz Hannân ü Mennân Sen, gökleri ve
            yeri eşsiz şekilde yaratan Bedî’ Sen, celâl ve ikramı cem’ eden Sultanlar Sultanı da
            Sensin.
            Bütün bunları ikrâr ederek birbirinden güzel isimlerin, birbirinden yüce ve kıymetli
            nimetlerin, büyük burhanın, hak ve hakikati ayan-beyan ortaya koyan hüccet-i bâliğan ve
            tastamam kelimelerin hürmetine Sana yalvarıyorum Allahım: Beni korkup
            çekindiklerimden emîn eyle. Efendimiz Hazreti Muhammed’e (sallallahu aleyhi ve sellem),
            temizlerden temiz ehline, iyilerden iyi ashâbına salât ü selâm eyle Allahım ve o salavât
            hürmetine dualarımı kabul buyur.
            Ey yedi kat semanın ve Arş-ı Azîm’in Rabbi Allahım! Ey bizim Rabbimiz ve her şeyin
            Rabbi! Ey Tevrat, İncil, Zebûr ve Furkân’ı indiren! Ey tohum ve taneleri çatlatıp yaran,
            yarıp onları gelişme yoluna koyan Rabbim! “Perçemini yed-i kudretinde” tuttuğun her
            bir canlının şerrinden Sana sığınıyorum. “Şüphesiz ki Rabbim, dosdoğru bir yol
            üzerindedir.” Allahım! Evvel Sensin; Senden önce hiçbir şey yoktu. Âhir Sensin; fenâ
            ve ademden münezzehsin; nihayette bütün varlık fenâ bulacak ve yine bir tek Sen
            kalacaksın. Zâhir Sensin; Senden daha vâzıh, ayan-beyan bir hakikat yoktur. Her şeyin
            ötesinde, ötelerin de ötesinde kâinat ve hâdiselerin biricik mercii Bâtın da yine Sensin.
            Kereminden dileniyorum; lütfen üzerimdeki borçları ödemeye beni muvaffak kıl ve beni
            yoksullukla imtihan etme.
            Allahım! Senden haşyet ve saygıyla dolu bir kalb dileniyorum. İman-ı daimî
            dileniyorum. İlmin faydalı olanını dileniyorum. Sâdık bir yakîn dileniyorum. Dosdoğru,
            sapasağlam bir dinî hayat dileniyorum. Her beladan afiyet dileniyorum. Afiyetini
            tamamlamanı dileniyorum. Afiyetinin devamını dileniyorum. Ve Senin afiyet nimetine
            karşı gönlümü şükür ve şükran hisleriyle doldurmanı dileniyorum.
            Allahım! Dünyada ve âhirette Senden gönül zenginliği, göz tokluğu ve afiyet
            dileniyorum.
            Ey sırları ve gizli olanları bilen, dereceleri yükselten, Arş’ın sahibi olan, dilediği
            kullarına büyük buluşma gününün dehşetini tebliğ için ruhu indiren Yüce Allah! “O,
            aynı zamanda günahları bağışlar, tevbeleri kabul buyurur ama cezalandırması da
            çetin olup, lütuf ve ihsanı pek geniştir. Ondan başka ilah yoktur. Dönüş yalnız O’na
            olacaktır.”
            Ey dalâlet içindekileri ve başkalarını dalâlete sürükleyenleri hidayete ulaştıran,
            günahkârlara rahmetiyle yaklaşan, sürçerek kusur işleyenlerin kusurlarını affeden Yüce
            Allahım! Büyük tehlikelerle karşı karşıya olan bu kuluna ve bütün Müslümanlara
            rahmetinle muamele et. En büyük nimetlerinle şerefyâb eylediğin nebîler, sıddıklar,
            şehitler ve salihler gibi beni de Senin nezdinde her zaman diri olan ve rızıklarla serfiraz
            kılınan kullarından eyle.
            Ey Ğaniyy, Hamîd, Mübdî’, Muîd, Râhim ve Vedûd olan Allahım! Helal kıldıklarınla
            beni haram saydıklarından müstağni kıl. Gönlüme kulluğun lezzetini duyur ve
            ma’siyetlere girmeyi bana çirkin göster. Fazl u ihsanda bulun ve bizi Senden
            başkalarına muhtaç etme.
            Allahım! Hakkı hak bilip ona uymak, bâtılı da bâtıl bilip ondan uzak durmak
            hususunda tevfîkini bize refîk eyle.
            Allahım! Beni ne kendime, ne nefsimin hevasına, ne de bir başkasına, ne göz açıp
            kapayıncaya kadar, ne de ondan daha kısa bir süre için terk etme. Her zaman beni
            koruyup gözet. Nusret ve inayetinle daima yanımda ol.
            Allahım! Beni, anne-babamı, kardeşlerimi, içinde yaşadığım toplum ve milletimi,
            sevdiklerimi, akrabalarımı, üstadımı, hocamı, bana hayır dualarla dua edenleri, hayır
            dua tavsiye edenleri, duanın hakikatini öğretenleri, dualarımdan bereket umanları
            mağfiret buyur. Ey Sübhan, ey Sultan! Ey “doğurmamış ve doğmamış; hiçbir şey de
            Kendisine denk olmamış” Yüceler Yücesi! Ey Merhametliler Merhametlisi! Rahmetine
            dehâlet ediyor ve Senden yakarışlarımızı nezd-i ulûhiyetinde kabul buyurmanı diliyoruz.
            Ey Yüceler Yücesi Allahım! Evvelkiler içerisinde Efendimiz, Peygamberimiz,
            Sevgilimiz Hazreti Muhammed’e (aleyhissalâtü vesselâm) salât ve selâm eyle. Sonrakiler
            içerisinde Efendimiz, Peygamberimiz, Sevgilimiz Hazreti Muhammed’e (aleyhissalâtü
            vesselâm) salât ve selâm eyle. Efendimiz, Peygamberimiz, Sevgilimiz Hazreti
            Muhammed’e (aleyhissalâtü vesselâm) her vakit ve her an salât ve selâm eyle. Efendimiz,
            Peygamberimiz, Sevgilimiz Hazreti Muhammed’e (aleyhissalâtü vesselâm) mele-i a’lâda
            kıyamet gününe kadar salât ve selâm eyle. Efendimiz, Peygamberimiz, Sevgilimiz
            Hazreti Muhammed’e (aleyhissalâtü vesselâm), bütün enbiya ve mürselîne, melâike-i
            mukarrebîne, gök ve yer ehli içinde, Sana kulluk tasmasını boyunlarında şerefle
            taşıyanlara salât ve selâm eyle.
            Allahım! O İnsanlığın İftihar Tablosu’nun bütün ashâbından da razı ve hoşnut ol.
            Allahım! Sen, benim Rabbimsin. Beni Sen yarattın. Ben, Senin kulunum ve gücüm
            yettiğince Sana olan ahdime ve vaadime bağlıyım. İşlediklerimin şerrinden Sana
            sığınırım. Üzerimdeki nimetlerini itiraf, günahlarımı da ikrar ederim. Beni bağışla ey
            Ğaffâr; zira günahları sadece Sen bağışlarsın.
            Rabbim Allah Yüceler Yücesidir ve kudreti sonsuzdur. Rabbim Allah, mutlak izzet
            sahibidir ve kullarının üstünde hükmünü yürüten mutlak hükümrandır. Allah
            sabredenleri mutlaka mağfiretiyle mükâfatlandırır. Allah’ın anması pek farklı, pek
            büyüktür. Allah ne güzel koruyucudur! Allah ne güzel takdir edendir! “Biz işte böyle
            takdir ettik. Ne güzel takdir ederiz Biz!” diyerek ne güzel buyurur!
            Allahım! Bahşettiğin nimetlerin eksilmesinden Sana sığınırım.
            Allahım! Bilerek şirke girmekten Sana sığınır, bilmediklerimden dolayı da mağfiretini
            dilenirim. Sen en gizli şeyleri de, gaybları da bilen Allâmü’l-Ğuyûb’sun.
            “Estağfirullahelazîm/Yüce Allahım! Beni bağışla. (70 defa)” Kasıtlı olarak ya da hata ile,
            gizli veya açıktan işlediğim bütün günahlarımdan dolayı beni bağışla. Bildiğim ve
            bilmediğim bütün günahlarımdan dolayı Senin tevbe kurnalarına sığınıyor ve beni
            yarlığamanı diliyorum.
            Gerçek havl ve kuvvet yalnız Allah’a aittir ve yalnız O’nun lütfu iledir. Kullarına
            vazifelerini yerine getirmeleri ve günahlardan uzak durmaları için lazım olan gücü
            veren O’dur.
            Olmasını dilediği olur; olmamasını dilediği de olmaz. Bilirim ki, “Allah’ın her şeye
            gücü yeter ve o ilmiyle her şeyi kuşatmıştır.” “Allah en güzel şekilde koruyandır ve O
            Merhametliler Merhametlisi’dir.”
            Allahım! Efendimiz Hazreti Muhammed’e (sallallahu aleyhi ve sellem), tertemiz ehline,
            kerem ve iyilik âbideleri olan ashâbına salât ve selâm eyle.
            Bütün hamd ve senalar yalnız O Rahmeti Sonsuz’a mahsustur.</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Ey Yüce Allahım! Zâhir ve bâtınımı, kalbimi, ruhumu ve sırrımı bütün manevî
            kirlerden, bulanıklıklardan ve zulmetlerden tertemiz, pırıl pırıl hâle getir. Masiva
            sayılan bana ait bütün muratlardan, maksutlardan, matluplardan, mahbuplardan ve
            ma’şuklardan da arındır. Hatta bana ait varlık mülahazasından da temizle ve bana
            kendimi unuttur. Öyle temizle ki Allahım, Senin sevip hoşnut olduğun şekilde, bu
            zikrettiğim şeylerden geride hiçbir şey kalmasın. Ey Rahmeti Sonsuz Allahım! (Bana)
            muhabbet, aşk, cezbe, fenâfillah, bekâbillah ve şuhûdî, samedânî, vitrî, berkî ve Zâtî
            tecellîler gibi en yüksek, en üstün tecellî deryalarından kâse kâse şerbetler sun. Sun ki,
            bir an bile olsa kendimi duymayayım, kendime gelmeyeyim.
            Allahım! Ruhlar arasında Efendimiz Hazreti Muhammed’in (aleyhissalâtü vesselâm) pak
            ruhuna, cesetler içerisinde O’nun mübarek cesedine, kabirler içinde O’nun Cennet
            bahçelerinden daha güzel olan Ravza-i Tâhire’sine; O’na ait mukaddes esrârın
            fakülteleri ve yine O’nun envârının yayıldığı ufuklar olan âl ü ashâbına, ruhlar
            birbiriyle buluştukça, sırlar aralarında feyiz alışverişi yaptıkça ve nurlar birbirine
            karıştıkça, salât ve selâm eyle.</turkce>
        <anlam></anlam>
        <adet>3</adet>
    </dua>


    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            “Rahman ve Rahîm Allah’ın adıyla. Bütün hamdler, övgüler Âlemlerin Rabbi
            Allah’adır. Rahman ve Rahîm O’dur. Din gününün, hesap gününün tek hâkimidir.
            (Haydi, öyleyse deyiniz): ‘Yalnız Sana ibadet eder, yalnız Senden medet umarız.’ Bizi
            doğru yola, nimet ve lütfuna mazhar ettiklerinin yoluna ilet. Gazaba uğrayanların ve
            sapkınlarınkine değil.” “Biz gerçekten sana verdik kevser! Sen de Rabbin için namaz
            kıl ve kurban kesiver! Doğrusu, seni kötüleyendir ebter!” “De ki: O, Allah gerçek
            İlah’tır, Bir’dir. Allah Samed’dir. Ne doğurdu, ne de doğuruldu. Ne de herhangi bir
            şey O’na denk oldu!” “De ki: Sabahın Rabbine sığınırım, yarattığı şeylerin
            şerrinden, karanlığı çöktüğü zaman gecenin şerrinden, düğümlere üfleyip büyü yapan
            büyücü kadınların şerrinden ve haset ettiği zaman hasetçinin şerrinden.” “De ki:
            İnsanların Rabbine, insanların yegâne Hükümdarına, insanların İlahına sığınırım. O
            sinsi şeytanın şerrinden. O ki insanların kalplerine vesvese verir. O şeytan, cinlerden
            de olur, insanlardan da.” “Rahman ve Rahîm Allah’ın adıyla. Bütün hamdler,
            övgüler Âlemlerin Rabbi Allah’adır. Rahman ve Rahîm O’dur. Din gününün, hesap
            gününün tek hâkimidir. (Haydi, öyleyse deyiniz): ‘Yalnız Sana ibadet eder, yalnız
            Senden medet umarız.’ Bizi doğru yola, nimet ve lütfuna mazhar ettiklerinin yoluna
            ilet. Gazaba uğrayanların ve sapkınlarınkine değil.” “Elif, Lâm, Mîm. İşte Kitap!
            Şüphe yoktur O’nda. Rehberdir müttakîlere! O müttakiler ki gayb âlemine inanırlar.
            Namazlarını tam dikkatle îfâ ederler. Kendilerine ihsan ettiğimiz nimetlerden infakta
            bulunurlar. Hem Sana indirilen kitabı, hem de Senden önce indirilen kitapları tasdik
            ederler. Ahirete de kesin olarak inanırlar. İşte bunlardır Rabbileri tarafından doğru
            yola ulaştırılanlar. Ve işte bunlardır felah bulanlar.” “Hepinizin ilahı tek ilahtır.
            Ondan başka ilah yoktur. Rahman ve Rahîm O’dur.” “Allah o ilahtır ki, Kendisinden
            başka ilah yoktur. Hayy’dır, Kayyûm’dur. Kendisini ne bir uyuklama, ne de uyku
            tutar. Göklerde ve yerde ne varsa O’nundur. İzni olmadan huzurunda şefaat etmek
            kimin haddine? Yarattığı mahlûkların önünde, ardında ne var, hepsini bilir.
            Mahlûklar ise O’nun dilediğinden başka, ilminden hiçbir şey kavrayamazlar. O’nun
            kürsüsü gökleri ve yeri kaplamıştır. Gökleri ve yeri koruyup gözetmek O’na ağır
            gelmez; O öyle ulu, öyle büyüktür. Dinde zorlama yoktur. Doğru yol, sapıklıktan;
            hak, bâtıldan ayrılıp belli olmuştur. Artık kim tağutu reddedip Allah’a iman ederse,
            işte o, kopması mümkün olmayan en sağlam kulpa yapışmıştır. Allah her şeyi işitir,
            bilir. Allah iman edenlerin yardımcısıdır, onları karanlıklardan aydınlığa çıkarır.
            İnkâr edenlerin dostları ise tağutlar olup onları aydınlıktan karanlıklara götürürler.
            İşte onlar Cehennemlik kimselerdir ve orada ebedî kalacaklardır.” “Peygamber,
            Rabbi tarafından kendisine ne indirildi ise ona iman etti, müminler de! Onlardan her
            biri Allah’a, meleklerine, kitaplarına ve peygamberlerine iman etti. ‘O’nun
            resûllerinden hiçbirini diğerinden ayırt etmeyiz.’ dediler ve eklediler: ‘İşittik ve itaat
            ettik ya Rabbenâ, affını dileriz, dönüşümüz Sanadır.’ Allah hiçbir kimseyi güç
            yetiremeyeceği bir şekilde yükümlü tutmaz. Herkesin kazandığı iyilik kendi lehine,
            işlediği fenalık da kendi aleyhinedir. Ya Rabbenâ! Eğer unuttuk veya kasıtsız olarak
            yanlış yaptıysak bundan dolayı bizi sorumlu tutma! Ya Rabbenâ! Bizden öncekilere
            yüklediğin gibi ağır yük yükleme! Ya Rabbenâ! Takat getiremeyeceğimiz şeylerle bizi
            yükümlü tutma! Affet bizi, lütfen bağışla kusurlarımızı, merhamet buyur bize! Sensin
            Mevlâmız, yardımcımız! Kâfir topluluklara karşı Sen yardım eyle bize!”
            Ey Merhametliler Merhametlisi, bize rahmetinle muamele et. Ey Merhametliler
            Merhametlisi, bizi muvaffak kıl. Ey Merhametliler Merhametlisi bizi, bizim her hâlimizi
            ıslah buyur.
            “Ey ehl-i beyt! Allah’ın rahmeti ve bereketi sizin üzerinize olsun. O gerçekten her
            türlü hamde layıktır, hayır ve ihsanı boldur.” “Allah sizden her türlü kiri giderip sizi
            tertemiz yapmak istiyor.” “Muhakkak ki Allah ve melekleri namı yüce O Peygambere
            hep salât (rahmet ve sena) ederler. Ey iman edenler! Siz de ona salât edin ve tam bir
            içtenlikle selâm verin.”
            Allahım! Seyyidina Hazreti İbrahim ve ailesine salât ettiğin gibi, Efendimiz Hazreti
            Muhammed (sallallahu aleyhi ve sellem) ve ailesine de yarattıkların sayısınca, Zâtının
            hoşnutluğunca, Arşının ağırlığı ve kelimelerinin mürekkepleri kadar, zikredenler
            zikrettiği, gafil olanlar da gafletlerinde kaldıkları sürece salât et. Muhakkak ki Sen, her
            bakımdan hamde layık ve şanı yüce olansın.
            Allahım! Seyyidina Hazreti İbrahim ve ailesine bereket ihsan ettiğin gibi, Efendimiz
            Hazreti Muhammed (aleyhisssalâtü vesselâm) ve ailesine de aynı şekilde bereket ihsan et.
            Muhakkak ki Sen, her bakımdan hamde layık ve şanı yüce olansın. Göklerde, yerde ve
            ikisi arasında olanlar sayısınca, “Allahım! Kulun, Habîbin ve Resûlün, Nebiy-yi Ümmî
            Efendimiz Hazreti Muhammed’e, ehl-i beytine ve ashâbına salât ve selâm eyle. (3
            defa)” O salavât hakkı için bizim işlerimizde de, bütün Müslümanların işlerinde de
            lütuflarını oluk oluk akıt ey Âlemlerin Rabbi!
            Allahım! Efendimiz Hazreti Muhammed’e, âl ve ashâbına, olanlar, olacaklar ve ilm-i
            İlahîde mevcut bulunanlar sayısınca salât ve selâm et.
            Allahım! Ruhlar arasında Efendimiz Hazreti Muhammed’in (aleyhissalâtü vesselâm) pak
            ruhuna, cesetler içerisinde O’nun mübarek cesedine, kabirler içinde O’nun Cennet
            bahçelerinden daha temiz olan Ravza-i Tâhire’sine ve isimler içerisinde O’nun nâm-ı
            celîline salât eyle.
            Allahım! “Alamet ve sarık/taç sahibi” olan, bulutlar irhâsâtına ve mûcizâtına koşan o
            şanlı Nebî ve Resûl’e salât ve selâm eyle.
            Allahım! Güneş ve Ay’dan daha parlak olan Efendimiz Hazreti Muhammed’e Hazreti
            Ebû Bekir, Hazreti Ömer, Hazreti Osman ve Haydar-ı Kerrâr olan Hazreti Ali’nin
            (radıyallahu anhum ecmaîn) hasenâtı adedince, yeryüzünün bitkileri, ağaçların yaprakları
            sayısınca salât ve selâm eyle.
            Allahım! O dırahşan çehreli Nebiy-yi Melîh, O en yüksek makam ve en fasîh lisanın
            sahibi Efendimiz Hazreti Muhammed’e salât ve selâm eyle.
            Allahım! Kendisiyle insanları dağınıklıktan kurtardığın kulun, kalblerin zulmetini
            aydınlığa çevirdiğin nebîn ve Seni seven ve yüce nezdinde sevilen her kuluna üstün
            kıldığın Habîbin Efendimiz Hazreti Muhammed’e salât ve selâm eyle.
            Allahım! İnsanlığa apaçık bir hak yol getiren ve âlemlere rahmet olarak gönderdiğin
            Efendimiz Hazreti Muhammed’e salât ve selâm eyle.
            Allahım! Efendimiz Hazreti Muhammed’e, nübüvvetinin şeref ve büyüklüğü ve
            kadrinin azameti ölçüsünde salât ve selâm eyle. O Şanlı Nebî’ye, O emîn ve itaat edilen
            Resûl-i Kerîm’e tariflere gelmez kadr u kıymetinin üstünlüğü kadar salât ü selâm eyle.
            Allahım! Evvelkiler ve sonrakiler içinde Efendimiz Hazreti Muhammed’e salât ve
            selâm eyle. Her vakit, her an Efendimiz Hazreti Muhammed’e salât ve selâm eyle.
            Kıyamet gününe kadar Mele-i A’lâ’da Efendimiz Hazreti Muhammed’e salât ve selâm
            eyle.
            Allahım! Bütün arz ve üzerindekiler fenâ bulup da yalnız Sen bâkî kalıncaya kadar
            Efendimiz Hazreti Muhammed’e salât ve selâm eyle. Hiç şüphe yok ki, herkes fânidir,
            herkesten sonra bâkî kalan, bütün vârislerin en hayırlısı yalnız Sensin.
            Allahım! Habîbin Efendimiz Hazreti Muhammed’e (aleyhissalâtü vesselâm), ceddi İbrahim
            Halîlullah’a, kardeşi Mûsa Kelîmullah’a, emin elçi İsa Ruhullah’a, kulun ve nebîn
            Hazreti Süleyman’a, babası Dâvud Nebî’ye, diğer bütün enbiya ve mürselîne (alâ
            nebiyyina ve aleyhimüsselâm), yer ve gök ehlinden ne kadar ehl-i tâat varsa hepsine, zâkirler
            Seni zikrettiği, gâfiller de zikrinden gaflette oldukları sürece salât ve selâm eyle.
            Allahım! İnayet kaynağı.. kıyametin süsü.. hidayet kenzi.. melekût hullesinin
            başdöndürücü nakşı.. memleket-i Rabbaniyenin seyyidi.. en açık delillerin fasîh lisanı..
            ümmetin şefaatçisi.. huzurun hürmete layık imam ve rehberi.. rahmet peygamberi..
            Efendimiz Hazreti Muhammed’e, Âdem, Nuh, İbrahim Halîlullah peygamberlere,
            kardeşi Mûsa Kelîmullah’a, emin elçi İsa Ruhullah’a, Hazreti Dâvud, Süleyman,
            Zekeriya ve Yahya’ya, bütün nebî ve elçilere (aleyhimüsselâm), onların gösterdiği yola
            sülûk edenlere, zâkirler zikrettiği, gaflet içindekiler de gafletleri içinde çırpındıkları
            sürece salât ve selâm eyle.
            Allahım! İnsanlık âleminin en şereflisi.. bütün iman hakikatlerinin merkez noktası..
            ihsan tecellîlerinin mukaddes mahalli.. Rahmanî sırların merkezi.. memleket-i
            Rabbaniyenin en donanımlısı.. nebîler gerdanlığının şâşâlı mücevheri.. peygamberler
            ordusunun seraskeri.. mükerrem elçiler kervanının yanıltmaz rehberi.. topyekün
            insanlığın medâr-ı şerefi.. izzet sancağının sancaktarı.. şan ve şeref dizginlerinin
            zimamdarı.. ezel sırlarının şahidi.. sâbikûn-u evvelûnun nurlarının müşahidi.. evveliyet
            lisanının tercümanı.. ilim, hilim ve hikmetin menbaı.. cüz’î ve küllî bütün nurların
            mazharı.. arz ve semadakilerin gözdesi.. iki cihanın ruhu.. dünya ve âhiret âlemlerinin
            yanılmaz ve yanıltmaz rehberi.. ubûdiyet erlerinin zirvesi.. seçkin konumların müşahhas
            ahlâkı.. hillet ve hullet makamlarının müstesna mümessili.. Habîb-i Ekrem.. Resûl-i
            Muazzam.. Nebiy-yi Muhteşem Efendimiz Muhammed ibn Abdülmuttalib’e, diğer
            enbiya ve mürselîne, âl ve ashâblarının tamamına, en faziletli ve dâimî salavât, en
            yüksek, en sermedî berekât, hem fazilet hem de adet bakımından en müzekkâ tahiyyât
            ile, zâkirler Seni zikrettikleri, gafiller de gaflet içinde bocalayıp durdukları sürece salât
            ü selâm eyle. Ya Mustafa, ey Allah’ın nurundan bir nur! Şey’en lillah/Allah için bir
            ihsan! Salât ve selâmım Seyyidü’l-Kevneyn Muhammed’e (aleyhissalâtü vesselâm). Binler
            ve binler selâm O, insanlığın üzerine doğan dolunaya, Muhammed’e (aleyhissalâtü
            vesselâm). Salât eyle Allahım! Nur-u Azîm, Seyyidü’l-Mürselîn Muhammed Mustafa’ya.
            Ve ey Allahım! O şanı yüce Habîbin hürmetine bizi de Müslüman olarak huzuruna al.
            Allah’tan başka bir ilah yoktur ve Hazreti Muhammed (sallallahu aleyhi ve sellem) O’nun
            elçisidir. Allah’ın salât ve selâmı O’na, rıza ve rıdvanı da Allah Resûlü’nün ashâbı
            üzerine olsun. Allah bize yeter. O ne güzel vekildir. Gerçek güç ve kuvvet de yalnız,
            yalnız O Aliyy ü Azîm’e aittir.</turkce>
        <anlam></anlam>
        <adet>3</adet>
    </dua>


    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Allahım! Kendisi nur olan ve bütün âlem kendisiyle nurlanan asıl nuranî şecere; Senin
            kendilerine vücut ifaza buyurduğun bütün mahlûkatının en parlağı, insan nev’inin en
            faziletlisi, mana ve sureti itibariyle varlığın en ekmel ve eşref olanı, Rabbanî sırların
            mahall, merkez ve mahzeni, Âdem Nebîye isimleri öğretilen bütün ilimlerin kaynak ve
            hazinesi, asliyet ve külliyet planında “kabe kavseyn”, Kendine mahsus bir paye olarak
            da “ev edna” zirve mertebelerinin sahibi; hilkat ağacının özü, usâresi ve ruhu olması,
            bütün âlemlere rahmet olarak gönderilmiş bulunması hasebiyle, diğer nebîlerin hepsi
            (alâ nebiyyina ve aleyhimüsselâm), bütün envâr-ı nübüvvetin biricik kaynağı, hepsinin önünde,
            hepsinden akdem O Nebîler Serveri’nin sancağı altında olan Efendimiz Hazreti
            Muhammed’e, ehl-i beytine, yarattıkların, rızık verdiklerin, ölümü tattırdıkların ve hayat
            bahşettiklerin sayısınca, fâni kulların yeniden dirilişe erdiği ba’s gününe kadar çok, çok
            salât ve selâm eyle. Bütün hamd ve senalar yalnız Sanadır Allahım, yalnız Sanadır.</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Bismillahi “Allahuekber. (3 defa)” Nefsim, dinim, ailem, evladım, malım, arkadaşlarım
            ve onların din ü diyanetleri ve malları üzerine bin kez Bismillahi “Allahuekber. (3 defa)”
            Nefsim, dinim, ailem, evladım, malım, arkadaşlarım, onların din ü diyanetleri ve
            malları üzerine binler ve binler kez Bismillahi “Allahuekber. (3 defa)” Nefsim, dinim,
            ailem, evladım, malım, arkadaşlarım, onların din ü diyanetleri ve malları üzerine binler
            ve binler ve binler kez “lâ havle velâ kuvvete illâ billahilaliyyilazîm.” Allah’ın ismiyle
            başlar, O’nun lütfuna iltica eder, her hayrı O’ndan bekler, azabından yine O’na sığınır,
            O’na dayanır, ne yaparsam O’nun için yapmaya çalışır ve gerçek güç ve kuvvetin
            sadece O Yüceler Yücesi’ne ait olduğunu ikrar ve itiraf ederim. Dinimi Allah için
            yaşar, nefsimi Allah’a vakfeder, evlâdımı O’nun yolunda yetiştirmeye çalışırım. Yine
            malımı Allah için infak eder, aileme O’nun bir emaneti nazarıyla bakarım. Rabbimin
            bana verdiği her şeyi de, O nasıl kullanmamı isterse öyle kullanır, hepsine Allah’ın
            ismiyle teveccüh ederim. Yedi kat semanın Rabbi, yedi kat arzın Rabbi ve Arş-ı
            Azîm’in Rabbi olan Allah’ın ismiyle…
            En büyük ve en yüce olan Allah’ın ismiyle. “Yüce ismi anılınca ne yerde ne de gökte
            hiçbir şeyin zarar veremeyeceği Allah’ın ismiyle ki, O Semî’ ve Alîm’dir. (3 defa)”
            Arzda ve semada en güzel, en hayırlı olan Allah’ın ismiyle. Allah’ın ismiyle başlar,
            O’nun ismiyle sonlandırırım. “Allah celle celâluhû. (3 defa)” O benim yegâne Rabbim;
            ben O’na açık-gizli hiçbir şeyi şirk koşacak değilim. “Allah celle celâluhû. (3 defa)”
            Benim Rabbim, Kendisinden başka hiçbir ilah olmayan Allah’tır. O’nun kudreti benim
            korkup çekindiğim her şeyden daha büyük ve daha başdöndürücüdür.
            Sana sığınırım Allahım, nefsimin şerrinden, başkalarının şerrinden ve Senin yaratıp
            kâinatın dört bir tarafına serpiştirdiğin mahlûkatının şerrinden. Senin korumana dehalet
            ederim onların hepsinden. Sana iltica ederim hepsinin kötülüklerinden. Onların
            zararlarını Senin inayetinle engeller, şerlerinden Senin sıyanetinle emin olurum. Zarar
            vermek isteyenlerin bana uzanan elleriyle kendi arama Senin yüce beyanını koyar ve
            şöyle derim: Rahman ve Rahîm Allah’ın adıyla. “De ki, O, Allah’tır, gerçek ilahtır ve
            birdir. Allah Samed’dir. Ne doğurmuş, ne de doğurulmuştur. Ne de herhangi bir şey
            O’na denktir. (3 defa)” Sağımdan, solumdan, önümden, arkamdan, üstümden, altımdan ve
            bütün çevremden verebilecekleri zararlara karşı da aynı tedbiri alır, Senin Vâhidiyet ve
            Samedâniyetine sığınırım.
            Allahım! Kendim ve bütün o varlık için sadece Senin elinde bulunan hayırlardan
            diliyorum.
            Allahım! Beni ve diğer mahlûkatını sevdiğin kullar içerisine al. Bizi koru.. bizi gözet..
            bizi yakınlığınla sevindir.. içimize emniyet sal ve bizi güven içerisinde tut.. bizi
            muhafaza buyur.. bizi başkalarıyla değil Seninle, Senin yanında olanlarla eyle ve bütün
            insî ve cinnî şeytanların, haddini aşanların, hasetçilerin, yırtıcı hayvanların, yılan ve
            akreplerin ve “perçemlerini elinde tuttuğu”n bütün canlıların verebileceği zararlara
            karşı her zaman bizi koruyup kolla. “Yolun Rabbime ait olanı doğrudur.”
            Rubûbiyeti altında bulunanların zarar ve kötülüklerine karşı Rabbim bana yeter.
            Yarattıklarının şerlerine karşı Hâlıkım bana yeter. Verdiği rızıkla hayatlarını devam
            ettirenlerden gelebilecek tehlikelere karşı Râzıkım bana yeter. Setredilmeye muhtaç
            varlıkların kötülüklerine karşı Sâtir olan Allah bana yeter. Yaratılışları itibariyle
            yardıma muhtaç olan varlıkların zararlarına karşı Nâsır olan Mevlâm bana yeter. Kahr u
            cebr altında yaşayan mahlûkata karşı Kâhir olan Allah bana yeter. Her zaman
            yardımıyla bana kâfî gelen O En Yüce Zât bana yeter. Ezelde bana yeten O Ezel Sultanı
            her zaman bana yeter. Allah bana yeter; o ne güzel Vekîldir! Bütün mahlûkatına karşı
            Allah bana kâfî ve vâfîdir. “Benim Mevlâm, o kitabı indiren Allah’tır ve O bütün salih
            kulların koruyucusudur.” “Sen Kur’ân okuduğun zaman, seninle âhirete
            inanmayanlar arasına görünmez bir perde çekeriz. Ve kalblerinin üzerine onu iyi
            anlamalarına mâni kılıflar geçirir, kulaklarına da ağırlıklar koyarız. Sen Kur’ân’da
            Rabbini tek olarak andığın zaman, onlar nefretle arkalarını dönüp giderler.” “Allah
            bana yeter. O’ndan başka ilah yoktur. O’na tevekkül ettim. O, Arş-ı Azîm’in
            Rabbidir.” “Havl ve kuvvet, yalnız Aliyy ü Azîm Allah’a aittir ve O’nun lütfu iledir. (3
            defa)”
            Nefsimi “Bismillahirrahmanirrahîm” mahzenine gizledim. O mahzenin kilitleri
            Allah’a olan nihaî tevekkülüm, anahtarları da, gerçek havl ve kuvvetin yalnız Allah’a
            ait olduğu hakikatine yürekten inancımdır.
            Allahım! Kendime gelecek bütün zararları, güç yetirebileceklerimi,
            yetiremeyeceklerimi her zaman ve yalnız Senin inayetinle defedebilirim. Zira Hâlik’ın
            kudretinin yanında mahlûkun kudretinden söz edilemez. “Allah bana yeter; O ne güzel
            vekildir! (7 defa)” Hakikî havl ve kuvvet sadece ululuk ve azamet tahtının biricik sultanı
            olan Allah’a aittir. Salât ü selâm da Efendimiz Hazreti Muhammed’e, tertemiz ehline ve
            her biri iyilik ve keremde birer yıldız olan ashâbı üzerinedir. Salât ve selâm olsun O,
            İnsanlığın İftihar Tablosu’na, ehl-i beytine ve ashâb-ı güzinine.</turkce>
        <anlam></anlam>
        <adet>3</adet>
    </dua>


    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Allahım! Ey Yüce Allahım! Senin arşının latîf perdelerinden akseden nurun
            parıltılarıyla düşmanlık besleyenlerin şerlerinden gizlendim. Komploculardan
            ceberûtunun nüfûzuna saklandım. Sulta ve yetki sahiplerinin kaba kuvvetinden de yine
            Senin izzetine sığındım. Bütün şeytanlardan Senin nihayetsiz Kayyûmiyet ve
            sonsuzluğuna iltica ettim. Bütün kaygılardan, kederlerden, borçlardan, sıkıntılardan,
            düşmanlardan, haksız zalimlerden ve kötü komşuların şerrinden Senin sırlı inayetinle
            kurtuldum. Hakkımda kötülük düşünenlerden de Senin ululuk ve yüceliğine iltica ettim.
            “Ey Allahım! (3 defa)” Ey yegâne Ma’bûd! Ey bütün faziletlerin yegâne kaynağı olan
            biricik Maksûd! Ey Azîzler Azîzi, izzetin asıl menbaı! Ey şükreden kullarına karşı
            cömertliği tasavvurları aşkın olan! Ey isteyen kullarına başları döndürecek kadar
            ikramlarda bulunan! Ey verdiği zaman eli çok açık davranan! Ey cimrilikten münezzeh
            ve muallâ olan! Ey Allahım! Bizim üzerimizi ve kalblerimizin şefkatle sarıp
            sarmaladığı kullarının üzerini, gecemizde ve gündüzümüzde, en şiddetli fırtınaların bile
            dağıtamayacağı, en keskin kılıçların bile kesemeyeceği ve en tesirli mızrakların
            parçalayamayacağı bir örtü ile bürümeni diliyorum. Muhakkak ki, Sen her şeye gücü
            yeten bir Kâdir-i Mutlaksın.
            “Yüzleri yere sürülsün. (3 defa)” Zalimlerin ve fâsıkların yüzleri. “Hâ Mîm. (3 defa)”
            Dilleri lâl kesilsin. “Yüzleri yere sürülsün. (3 defa)” Kâfirlerin ve fâcirlerin yüzleri. “Hâ
            Mîm. (3 defa)” “Boyunları yukarı, çeneleri kalkık, gözleri havada bir durumdadırlar.”
            “Onlar sağır, dilsiz ve kördürler. Bundan ötürü akıllarını kullanıp gerçeği
            anlayamazlar.” “Allah’ın eli, hepsinin ellerinin üstündedir.” Allah’ın hicabı
            gözlerinin üzerindedir. Okları da onları vurup durmaktadır. “Her ne zaman onlar savaş
            çıkarmak için bir yangın tutuşturdularsa Allah onu söndürmüştür.” “Müminlerin
            savaşmasına hacet bırakmamıştır. Herkes anlamıştır ki, Allah pek kuvvetlidir, mutlak
            galiptir.”
            Allahım! Sultanların cevrinden, şeytanların tuzağından, dilimin sürçmelerinden,
            komşuların hasedinden, kem nazardan, hasetçiden, düğümlere üfleyip büyü yapanlardan,
            komplo peşinde koşanlardan, ifnâ etmek için pusuya yatanlardan, gözleriyle kasten kem
            bakış fırlatanlardan beni muhafaza buyur. “De ki, O, Allah’tır, gerçek ilahtır ve birdir.
            Allah Samed’dir. Ne doğurmuş, ne de doğurulmuştur. Ne de herhangi bir şey O’na
            denktir” buyurduğun İhlas sure-i celilesinin binler ve binler fazileti için bunları Senden
            diliyor ve dileniyorum. Yerli-yabancı herkesin şerrinden azamet sahibi Azîm ve A’zam
            Allah’ın sıyanetine sığındım. Rabbimden bizim ve onların arasına bir set, bizi
            göremeyecekleri şekilde gözlerinin önüne zifiri karanlık bir gece, önlerine upuzun bir
            dağ ve aşmaya muktedir olamayacakları bir yol koymasını diledim. “Allah hiç şüphesiz
            en güzel şekilde koruyandır ve O, Merhametliler Merhametlisidir.” Gerçek güç ve
            kuvvet de Aliyy ü Azîm olan Allah’a (celle celâluhû) aittir. Dinimi, canımı, ailemi, malımı,
            çocuklarımı, kardeşlerimi, evimi, ekinimi, komşularımı ve kalbimin şefkatle alâka
            duyduğu her şeyimi, bütün ins ve cinnin, şeytanın, kötülük düşünen herkesin ve
            “perçemini elinde tuttuğu” bütün canlıların şerrinden koruması için, yüce nezdinde
            hiçbir emanetin zayi olmadığı Aliyy ü Azîm olan Allah’a emanet ettim. “Yolun Rabbime
            ait olanı doğrudur.” Allah bize yeter; O ne güzel Vekîldir!
            Allahım! Efendimiz Efendiler Efendisi Hazreti Muhammed’e (sallallahu aleyhi ve sellem),
            tertemiz ehline, kerem âbidesi ashâbına salât ve selâm eyle.</turkce>
        <anlam></anlam>
        <adet>3</adet>
    </dua>


    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            İlahî! Senin üzerimdeki ihsanlarına rağmen yine Sana muhtaç isem, ihsanlarını
            kestiğinde nasıl muhtaç olmam ben! İlahî! Sen ilim verdiğin hâlde bile câhil iken, Sen
            bir şey öğretmez isen nasıl koyu bir cahil olmam ben! Tedbîrindeki değişiklikler ve
            takdîrindeki sür’at, Senin ârif kullarını havf ile reca arasında bıraktı da, ne ihsanından
            tam emin oldular ne de dehrin hâdiseleri karşısında büsbütün ümitsizliğe kapıldılar.
            İlahî! Benim gibi bir gedaya gedalık; Senin gibi bir kerem sultanına da sultanlık yaraşır.
            İlahî! Benim zayıf varlığımı yaratmadan evvel Sen Yüce Zâtını şefkat ve lütuf ile
            vasıflandırdın; bu zayıf ve aciz varlığım ortadayken, beni şefkat ve lütuflarından
            mahrum etmezsin Sen. İlahî! Benden güzellik adına bir şey sâdır olmuşsa şüphesiz bu
            Senin fazlındandır. Bundan dolayı bana yalnız Sana hamd etmek düşer. Şayet benden
            kötü bir şey zuhur etmişse bu da benim nefsimdendir. Onu aleyhimde delil olarak ortaya
            koymak da Senin adaletinin muktezasıdır. (Ben Senin adaletine değil fazlına sığınıyorum
            Allahım!)
            İlahî! Ben Sana tevekkül etmişken Sen beni nefsimle başbaşa bırakmaz, beni
            Sensizliğin hicranına terk etmezsin. Sen benim yardımcım olduğun sürece ben nasıl
            haksızlık ve zillete maruz kalabilirim! Lütuf ve ihsanlarınla beni kuşattığın müddetçe
            nasıl haybet ve hüsran yaşayabilirim! Huzuruna Sana olan ihtiyacımı vesile yaparak
            geldim. Sana ulaşması muhal bir şeyle nasıl tevessülde bulunabilirim! Her hâlim Sana
            âşikâr iken nasıl hâlimden şikâyet edebilirim! Zaten Senin dilemenle ortaya çıkan hâlimi
            kelimelerle Sana nasıl ifade edebilirim! Sen Sana teveccüh etmiş bulunan isteklerimde
            beni haybete uğratmazsın. Senin meşietinle ortaya çıkmış ve neticede yine Sana dönecek
            olan hâlimi de olduğu gibi bırakmaz, mutlaka güzelleştirirsin. İlahî! Şu büyük
            cahilliğime rağmen bana karşı ne kadar da lütufkâr ve onca çirkin fiilime rağmen ne
            kadar da merhametlisin! İlahî! Sen bana ne kadar yakınsın; ben Senden ne kadar uzağım!
            Allahım! Sen bana karşı bu kadar lütufkâr iken hiçbir perde Seninle benim arama
            giremeyecektir. İlahî! Eserlerinin değişip durmasından, icraatının tavırdan tavıra girip
            çıkmasından anladım ki, her şeyde Kendini bana tanıtırken Senin muradın, benim hiçbir
            şeyde Seni bilip bulmakta, bulup anlamakta cahil kalmamamdır. İlahî! Ne zaman kulluğa
            yakışmayan çirkin hâllerim dilimi sustursa o zaman Senin engin rahmetin bana konuşma
            cesareti verir. Kötü vasıflarım ümitsizlik çukurlarına doğru iterken beni, o zaman da
            Senin engin lütufların ümidime ümit katar.
            İlahî! İyilik zannettiği amelleri bile riya ve ucub gibi virüslerle kirlenen, kirlenip
            çirkin hâle gelen bir kimsenin apaçık günahları nasıl birer mesavî olmaz! Hakikat
            zannettikleri bile kuru davadan ibaret olan kulun iddiaları nasıl kuru iddia olmaz! İlahî!
            Her hal ü kârda geçerli olan hükmün ve kâhir meşîetin söz ehlinde söyleyecek bir
            kelime bırakmadığı gibi, hâl erbabında da ifade edebilecekleri bir hâl bırakmadı. Hepsi
            söz ve hallerden kendilerini tecrîd edip Sana firar ve i’tisamda bulundular. İlahî! Senin
            emrettiğin şekilde yapmaya çalıştığım nice ibadetlerim ve ihlaslı olduğunu zannettiğim
            nice hâllerim oldu. Bütün bunlara rağmen Senin adaletinle muamele edeceğini
            düşününce onlara zerre kadar itimadım kalmadı da, nihayet gelip fazlın imdadıma
            yetişti. İşte o zaman, o ibadetlere değil Senin fazlına itimat eder oldum.
            İlahî! Sen daha iyi bilirsin ki, kulluğum amel bakımından yeterli ve sürekli olmasa da,
            kalbimdeki sevgi ve niyet daimîdir. İlahî! Senin kâhir meşîetin her şeyde hükümferma
            iken benim azmimden nasıl söz edilebilir ki! Öte yandan Sen emretmişken ben ortaya bir
            azim ve cehd koymadan nasıl durabilirim ki! İlahî! Şu mükevvenât içerisinde yaşadığım
            tereddüt ve hayret beni Senin kurb-u huzurundan uzaklaştırıp durmaktadır. Ne olur, beni
            Sana kavuşturacak bir hizmet ve bir ibadetle hep kurb-u huzurunda bulundur. İlahî!
            Varlığı Sana muhtaç olan, Senin varlığına nasıl delil olarak getirilebilir! Ehl-i şuhûd
            nezdinde o kadar âşikarsın ki, varlığın hiçbir delile muhtaç değildir. Seni izhar edip
            göstermediği sürece, Senden başka bir varlığın zuhurundan nasıl söz edilebilir! Sen ne
            zaman Zâhir olmayıp gâib oldun ki, Seni gösterecek bir delile ihtiyaç duyulsun! Sen ne
            zaman uzak oldun ki, Sana yaklaştıracak şeylere muhtaç olunsun! Seni kendi üzerinde
            görüp gözetleyici olarak görmeyen göz hakikatte kör değil de ya nedir! Senin, sevgilerin
            başı olan sevginden nasibini alamamış bir kulun ticareti zarar ve ziyandan başka ne
            anlama gelir! İlahî! Urûc ile yükseltip huzuruna aldıktan sonra şimdi nüzûl ile tekrar
            kullarının arasına dönmemi emir buyuruyorsun. Ne olur, benim nüzûlümü yakîn nurları
            ve basiret yörüngeli bir hidayet ile te’yîd edilmiş olarak gerçekleştir. Gerçekleştir ki,
            seyr u sülûkümün başında Sana nasıl gelmişsem, yine öyle, sırrım nazarlardan korunmuş
            ve himmetim geçici varlıklara itimadı düşünmeyecek kadar yüksek bir şekilde tekrar
            Sana dönebileyim. Lütfen Allahım! Dileğimi kabul buyur. Hiç şüphe yok ki, Senin
            gücün her şeye yeter.
            İlahî! Huzurundaki zillet dolu hâlim açıktır. Hâlim budur ve hiçbir şey Sana gizli
            olmadığı gibi o da kapalı ve gizli değildir. Sana vuslatı yine Senden dilerim. Sana
            sadece Senin gösterdiğin yoldan gelebileceğimi bilir, Senden de o yolu bana göstermeni
            isterim. Nurunla beni Sana eriştir ve dosdoğru bir ubudiyetle kurb-u huzurunda durmaya
            muvaffak kıl. İlahî! Nezdinde hususî kulların için gizli tuttuğun ilm-i ledünden bana da
            ta’lîm buyur ve beni, matmah-ı nazar ibâdına muamele ettiğin gizli isminle koru. İlahî!
            Beni kurb ehlinin hâlleriyle hakikate ulaştır ve cezbe sahiplerinin yollarına sevk et.
            İlahî! Sınırsız hikmetlerle dolu tedbîrinle beni kendi eksik tedbîrimden müstağni kıl.
            Hakkımdaki tercihi Sen yap ve beni neticesini bilemediğim kendi tercihlerimle başbaşa
            bırakma. Beni Senin, hakkımda hayırlı olduğuna ve hepsinin benim ihtiyaçlarımdan
            kaynaklandığına yürekten inandığım tercihlerinin merkezinde durdur; onları anlayıp
            gereğini yapmaya muvaffak kıl. İlahî! Beni nefsimin zilletinden kurtar. Ölüm gelip beni
            bulmadan, mezarımın yerle bir olacağı zaman gelmeden evvel içimdeki şek, şüphe ve
            gizli-açık bütün şirklerden beni arındır. Yardımı Senden diliyorum; bana yardım et.
            Tevekkülümü Sana tevcih ediyorum; beni yalnız bırakma. Yalnız Senden dileniyorum;
            bana haybet yaşatma. Sadece Senin fazl u ihsanlarını arzuluyorum; beni onlardan
            mahrum bırakma. Cenab-ı Zât’ına intisap edip bağlanıyorum; beni uzaklaştırma. Ve
            yalnız Senin kapında duruyorum; ne olur bu muhtaç bendeni kapından kovma. İlahî!
            Senin hoşnutluğun hiçbir illete bağlı değildir ki benim yapacağım herhangi bir söz, bir
            amel ona illet olabilsin! Sen dilediklerinden hoşnut olur ve onları ihsanlarınla
            sevindirirsin. İlahî! Sen öyle bir Ğaniy-yi Mutlaksın ki, hiçbir yerden gelecek faydaya
            ihtiyaç duymazsın. Hâl böyle iken benden ve yapacaklarımdan nasıl müstağni olmazsın
            ki! İlahî! Kaza ve kader bana galebe ettiler. Heva ve heves, şehvet bağlarıyla beni
            kendilerine esir aldılar. Bana Sen yardımcı ol Allahım! Beni başkalarına olan
            yardımlarına da vesile eyle. Fazl u ihsanınla öyle iğna buyur ki beni, talepten bile
            müstağni olayım. Sen ki, velî kullarının kalblerinde yaktığın nurlarla onları gerçek irfan
            ve tevhide ulaştıransın. Sen ki, sevdiğin kullarının kalblerinden ağyar adına ne varsa
            hepsini izale eden ve onları Senden başka hiçbir şeyi bizzat sevmeme, Senin
            dergâhından başka hiçbir makama iltica etmeme derecesine yükseltensin. İçlerine üns
            esintileri salıp onlara enîs olan ve böylece onları ağyar içerisinde yalnızlık ve vahşetten
            kurtaran Sensin. Sen haklarında hidayet murad buyurunca onların yollarındaki işaretler
            açığa çıkmıştır. Seni kaybeden neyi kazanır ve Seni bulan neyi kaybeder. Seni bulan her
            şeyi bulur. Seni bulmayan hiçbir şey bulmaz. Sana bedel Senden başkasına razı olan
            haybete uğrar, başına bela bulur. Yüzünü Senden başkasına dönen sadece hüsran yaşar.
            Sen ihsanlarını sağanak sağanak yağdırıyorken nasıl Senden başkasına ümit bağlanır!
            Sen nimetlerini bahşetme âdet-i Sübhaniyeni değiştirmemişken Senden başkası nasıl
            talep edilir!
            Ey dostlarına ünsünün halâvetini tattırıp huzurunda saygı ve haşyetle durduran
            Yüceler Yücesi Zât! Ey velî kullarına heybetinin elbiselerini giydirip onları huzurunda
            tutan Ulular Ulusu Zât! Seni zikredenlerden önce onları şanına yaraşır şekilde anan ve
            gönüllerine zikir düşüncesini atan Sensin. Yine kulların kulluklarıyla Sana teveccüh
            etmeden evvel onlara ihsanda bulunan da Sensin. Tâlipler isteklerini ortaya koymadan
            atâ ve lütuflarını cömertçe onların başından aşağıya yağdıran da Sensin. Bizlere
            karşılıksız bol bol hibede bulunup sonra onları bizden pek büyük bir fiyat karşılığında
            geri isteyen de Sensin. İlahî! Rahmetinle beni kurb-u huzuruna yaklaştır ki, Sana vâsıl
            olabileyim. Hususî ihsanınla beni cezbet ki, tam bir teveccühle Sana yönelip
            yakınlaşabileyim. İlahî! Sana karşı işlenmiş isyanlarım olsa da, rahmetine karşı Senden
            asla ümidimi kesecek değilim; tıpkı kulluğumla beraber azabından korkmaya devam
            ettiğim gibi. Masivanın vahşeti beni Sana sevk etti. Engin keremine olan itimadım da
            bana Senin kapından ayrılmamayı öğretti. İlahî! Biricik emelim Sen olduktan sonra, ben
            nasıl haybet yaşarım ki! Tek dayanağım Sen iken, nasıl olur da hor ve hakir görülmeye
            maruz kalırım ki! İlahî! Sen bana kulluğun tezellül ve zilletini layık görmüşken ben nasıl
            izzet talebinde bulunabilirim ki! Öbür taraftan “kulum” deyip Kendine nispet etmişken
            nasıl azîz olmam ki! İlahî! Sen bana fakr u ihtiyacı layık görmüş iken, ben nasıl Sana
            olan ihtiyacımın şuuruna varmam ki! Öte yandan cömertliğinle beni iğna buyurmuşken
            Sen, bir fakr u ihtiyaçtan nasıl bahsedebilirim ben! Sen ki, Senden başka bir ilah yoktur.
            Sen her bir kimse ve nesneye Kendini bildirip tanıtansın. Öyle olunca hiçbir şeyin Seni
            bilmemesi mümkün değildir. Bana da Kendini her bir şeyde tanıtıp bildirdiğin için, her
            şeyde Seni apaçık görmekteyim. Zaten her şeyde zâhir olan, her şeyde görünen Sensin.
            Ey bütün mahlûkatı kuşatan rahmaniyetiyle Arş’a istiva buyuran ve Arş, tıpkı altındaki
            âlemlerin kendisinde kaybolduğu gibi, o muhît rahmaniyeti içerisinde kaybolan!
            Âlemleri Arşının, Arşını da her şeyi kuşatan rahmet ve rahmaniyetinin içinde erittin ve
            görünmez hâle getirdin. Ey izzetinin otağlarında gözlerin görmesinden, görüp idrak
            etmesinden münezzeh olan Zât! Ey ariflerin kalblerine güzelliğinin kemâli ve ulvî
            sıfatlarının hüsnüyle tecelli eden ve azametinin esrarı kalblerin derinliklerinde vücut
            bulan Zât! Her şeyde zâhir iken nasıl hafî/gizli olursun Sen! Her an her şeyi görür ve
            gözetir, her yerde hâzır ve nâzır olduğun hâlde kim Senin için gâib diyebilir! Sen her
            şeye gücü yeten bir Kâdir-i Mutlak’sın Allahım!</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Allahım! Şefaati en makbul olan, O’na itaati Kendine itaat kabul ettiğin, ezel ve
            kıdemde takdîm edip her varlığın önüne geçirdiğin, kademi her kadem sahibinin
            üzerinde duran, Senin ta’yîninle taayyünü bütün varlığın ilki ve öncüsü, en mükemmel
            makamın sahibi, din manzumesini tamamlayan Gaybın Son Habercisi, nebî ve resûller
            sadefinin en son ve en saf incisi, peygamberden peygambere (alâ nebiyyina ve aleyhimüsselâm)
            ikmal edilerek gelen din binasının mütemmimi, üns mescidinin imamı, Hazîratü’l-
            Kuds’ün hatîbi, münezzeh Vücub hakikatinin mazharı, en nezih cemâl ve güzellik
            rukünlerinin muzhiri/ortaya çıkaranı, bütün hasletleri övgüye mazhar, celâliyle matmahı
            nazar Efendimiz Hazreti Ahmed ü Mahmud u Muhammed Mustafa’ya, Senin rubûbiyet
            makamına mahsus selâmla selâm ediyorum. Huzuruna her türlü ağyar düşüncesinden
            uzak, sadece O’nun vesileliğine sığınarak geliyorum. Beni kurbiyetine almanı ve
            gönlümü Sana itimat hisleriyle doldurmanı diliyorum.
            Allahım! Sana olan sonsuz fakr u ihtiyacımın şuuru içinde ellerimi açtım. Huzuruna
            nihayetsiz bir zillet ve inkisar içinde geldim. Gelip kapında durdum. Senin sevgili
            kullarını kendime vesile edindim. Ne olur, kerem buyur ve isteklerime icabet mührü
            vur. İsteklerimde bana haybet ve hüsran yaşatma, ey Erhamürrâhimîn, ey celâl ve ikram
            Sahibi Rabbim!</turkce>
        <anlam></anlam>
        <adet>3</adet>
    </dua>


    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            “Estağfirullahelazîm/Yüce Allahım’dan beni yarlığamasını diliyorum. (3 defa)” O ki,
            O’ndan başka bir ilah yoktur. Hayy ve Kayyum’dur, hayatı Kendindendir ve varlığı
            ayakta tutan O’dur. İçten nedametle O’na tevbe ediyor ve kabul buyurmasını diliyorum.
            Allahım! Selam Sensin, bütün kusurlardan sâlimsin ve herkes için selâmet
            kaynağısın. Her selâm Sana râcidir. Bizi de selâmla karşıla Allahım ve fazl u
            kereminle Senin mutlak selâmet yurdun olan Cennet’ine al. Ey celâl ve ikram sahibi!
            Bereket Senin şiarın, ululuk da şanındır.
            Allahım! İhsan ettiğin nimetlerine mukabil Sana hamd ediyorum. Yine o hamdin
            nimetlerini artıracağı ümidini taşıyorum. Bilebildiğim ve bilemediğim her hamd ile
            Sana hamd ediyorum. Bildiğim, bilmediğim bütün nimetlerine hamd ediyorum. Küfür
            ve dalâlet hariç her hâlden dolayı Sana hamd olsun Allahım!
            Allah’ın rahmetinden kovulmuş şeytandan Allah’a sığınırım. Rahman ve Rahîm
            Allah’ın adıyla. “Allah o ilahtır ki, Kendisinden başka ilah yoktur. Hayy’dır,
            Kayyûm’dur. Kendisini ne bir uyuklama, ne de uyku tutar. Göklerde ve yerde ne
            varsa O’nundur. İzni olmadan huzurunda şefaat etmek kimin haddine? Yarattığı
            mahlûkların önünde, ardında ne var, hepsini bilir. Mahlûklar ise O’nun dilediğinden
            başka, ilminden hiçbir şey kavrayamazlar. O’nun kürsüsü gökleri ve yeri kaplamıştır.
            Gökleri ve yeri koruyup gözetmek O’na ağır gelmez; O öyle ulu, öyle büyüktür.”
            “Sübhanallah. (33 defa)” “Elhamdülillah. (33 defa)” “Allahuekber. (33 defa)”
            Allah’tan başka bir ilah yoktur. Yalnız O vardır. O’nun hiçbir ortağı yoktur. Mülk
            bütünüyle O’nundur; hamd de O’nadır. O her şeye kâdirdir.
            Melik ü Cebbâr Allah’tan başka bir ilah yoktur. Vâhid ü Kahhâr Allah’tan başka bir
            ilah yoktur. Azîz ü Ğaffâr Allah’tan başka bir ilah yoktur. Kerîm ü Settâr Allah’tan
            başka bir ilah yoktur. Kebîr u Müteâl Allah’tan başka bir ilah yoktur. Geceyi ve
            gündüzü yaratan Allah’tan başka bir ilah yoktur. Her yerde yegâne gerçek ma’bûd olan
            Allah’tan başka bir ilah yoktur. Her varlığın kendi lisanıyla zikrettiği Allah’tan başka
            bir ilah yoktur. Nihayetsiz ihsanlarıyla ma’ruf Allah’tan başka bir ilah yoktur. Her an
            ayrı bir şe’nde olan Allah’tan başka bir ilah yoktur.
            Allah’tan başka bir ilah yoktur ve iman yalnız O’nadır. Allah’tan başka bir ilah yoktur
            ve emn ü emân O’ndandır. Allah’tan başka bir ilah yoktur ve emanetler yalnız O’nun
            nezdinde güvende olur ve gerçek değerini bulur, kâr içinde kâra kavuşur. Allah’tan
            başka bir ilah yoktur ve gerçek havl ü kuvvet sadece O’na mahsustur. Allah’tan başka
            bir ilah yoktur; biz de yalnız O’na kulluk yaparız. Allah’tan başka bir ilah yoktur; bütün
            hakikatlerin verasındaki Hakikatü’l Hakâik sadece O’dur. Allah’tan başka bir ilah
            yoktur; sıdk ile iman edilecek en yüce gerçek budur. Allah’tan başka bir ilah yoktur;
            kulluk ve kölelik bir tek O’na olur. Allah’tan başka bir ilah yoktur; her lütuf ve rahmet
            O’ndan gelip bize ulaşır. Allah’tan başka bir ilah yoktur; her şeyden önce O vardı.
            Allah’tan başka bir ilah yoktur; her şeyden sonra yalnız O kalacaktır. Allah’tan başka
            bir ilah yoktur; her şey fenâ bulur, yalnız Rabbimiz bâkî kalır.
            Mülkü elinde tutup dilediği gibi tasarrufta bulunduğu en âşikar hakikat olan Allah’tan
            başka bir ilah yoktur. Hakka’l-yakîn Melik olan Allah’tan başka bir ilah yoktur. Aliyy ü
            Azîm Allah’tan başka bir ilah yoktur. Hakîm ü Kerîm Allah’tan başka bir ilah yoktur.
            Yedi semanın ve Arş-ı Azîmin Rabbi Allah’tan başka bir ilah yoktur. Ekramülekramîn
            Allah’tan başka bir ilah yoktur. Erhamürrâhimîn Allah’tan başka bir ilah yoktur. Tevbe
            edenleri çok seven Allah’tan başka bir ilah yoktur. İhtiyaç içinde kıvranan kullarına
            merhamet eden Allah’tan başka bir ilah yoktur. Dalâlete düşmüşlere hidayet yollarını
            gösteren ve doğruya ileten Allah’tan başka bir ilah yoktur. Yolunu kaybetmişlere
            rehberlik yapan Allah’tan başka bir ilah yoktur. Korku içinde bulunanların gönüllerine
            emniyet salan Allah’tan başka bir ilah yoktur. Yardım dileyenlerin imdadına koşan
            Allah’tan başka bir ilah yoktur. Yardımı gerçek yardım olan Allah’tan başka bir ilah
            yoktur. Koruması başka korumalara benzemeyen Allah’tan başka bir ilah yoktur. Her
            şeyden sonra bâkî kalan, gerçek vâris Allah’tan başka bir ilah yoktur. Hikmetle hüküm
            verme hususunda eşi benzeri bulunmayan Allah’tan başka bir ilah yoktur. Bütün rızıkları
            yalnız Kendisi veren Allah’tan başka bir ilah yoktur. Gönülleri ve kapıları açan
            Allah’tan başka bir ilah yoktur. Mağfiret buyurmak yalnız Yüce Zâtının şanı olan
            Allah’tan başka bir ilah yoktur. Rahmet ve merhameti bütün merhametlerin kaynağı olan
            Allah’tan başka bir ilah yoktur.
            Allah’tan başka bir ilah yoktur, yalnız O vardır. O vaadinde sâdıktır. Kuluna her
            zaman yardım eder. Yoluna sahip çıkanları azîz tutar. Muhalefet edenleri hezimete
            uğratır. Sonunda yalnız O kalır ve O’nun dilediği olur. Allah’tan başka bir ilah yoktur;
            nimet O’nun, fazl u ihsan O’nundur; en güzel sena da yalnız O’nadır. Yarattıkları
            sayısınca, arşının ağırlığınca, hoşnutluğu kadar ve kelimelerinin mürekkepleri
            miktarınca “Allah’tan başka bir ilah yoktur”. Vahdaniyet, ferdâniyet, kadîmiyet, ezeliyet
            ve ebediyet sahibi Allah’tan başka bir ilah yoktur. O’nun ne zıddı, ne niddi, ne benzeri
            ve ne de ortağı vardır. Allah’tan başka bir ilah yoktur, Ma’bud-u bi’l-hak ve Maksud-u
            bi’l-istihkak sadece O’dur. Mülk O’nundur; hamd O’nadır. Hayat veren O, emaneten
            verdiği hayatı geri alan O, ölüm söz konusu olmadan ezelî ve ebedî hayatın sahibi
            O’dur. Hayır O’nun elindedir. O her şeye gücü yeten bir Kâdir-i Mutlaktır. Her kimse
            ve her nesnenin dönüşü yalnız O’nadır. “Evvel O’dur, Âhir O; Zâhir O’dur, Bâtın O! O
            her şeyi hakkıyla bilir.” “O’nun benzeri hiçbir şey yoktur. O, her şeyi hakkıyla işitir ve
            görür.” “Allah bize yeter; O ne güzel vekildir!” “O, ne güzel Mevlâ ve ne güzel
            yardımcıdır!” “Bağışlamanı dileriz Yüce Rabbimiz; dönüşümüz Sanadır. (3 defa)”
            Gerçek güç ve kuvvet sahibi yalnız Aliyy ü Azîm olan Allah’tır.
            Allahım! Verdiğini engelleyecek, men ettiğini verecek, kazanı geri çevirecek,
            hükmünü değiştirecek hiçbir güç yoktur. Mal ve makam sahiplerinin sahip olduğu şeyler
            de, Senin lütuf ve ihsanının yerine geçip kendilerine fayda vermez. “Yüce, en yüce ve
            mevhibeleri sınırsız Rabbim Sübhan’dır. (3 defa)” Aliyy, Kerîm ve Vehhâb Rabbim
            Sübhan’dır. Ya Vehhâb!
            Sen Sübhansın, en mükemmel evsâf ile muttasıf, bütün eksikliklerden de berîsin. Biz
            Sana bihakkın ibadet edemedik ey Ma’bûd! Sen Sübhansın, her türlü noksandan
            münezzehsin. Biz Seni hakkıyla bilemedik ey Ma’rûf! Sen Sübhansın, bütün
            eksikliklerden müberrâsın. Biz Sana hakkıyla şükredemedik ey her dilde Meşkûr!
            Ebed Sultanı Allah Sübhan’dır. Vâhid ü Ehad Allah Sübhan’dır. Ferd ü Samed Allah
            Sübhan’dır. Semayı direksiz ayakta tutan Allah Sübhan’dır. Yerküreyi bir döşek gibi
            yayıp boşlukta yüzdüren Allah Sübhan’dır. Eş ve evlat edinmekten münezzeh, müberrâ
            Allah Sübhan’dır. “Doğurmamış ve doğmamış olan. Hiçbir şey Kendisine denk
            olmayan” Allah Sübhan’dır. Melik ve Kuddûs Allah Sübhan’dır. Mülk ve mülk ötesi
            melekût âlemlerinin biricik sahibi Allah Sübhan’dır. İzzet, azamet, kudret, heybet, celâl,
            cemâl, kemâl, bekâ, senâ, ziya, sayısız ihsanlar, sınırsız nimetler, kibriya ve ceberût
            sahibi Allah Sübhan’dır. Melik ve Ma’bûd Allah Sübhan’dır. Melik ve Mevcûd-u
            Hakîkî Allah Sübhan’dır. Uyku ve ölüm gibi mahlûkata mahsus avârızdan berî, Melik,
            Hâlık ve Hayy Allah Sübhan’dır. Bizim Rabbimiz, bütün meleklerin ve Cebrâîl’in
            Rabbi, Sübbûh ve Kuddûs’tür; her türlü kemâl evsâfıyla mevsûf, bütün noksanlardan
            berî ve Zâtında mukaddes ve münezzeh, fiillerinde mutahhir ve munazziftir. Sübhan’dır
            Allah. Hamd O’nadır. O’ndan başka bir ilah yoktur. Büyük yalnız O’dur. Gerçek havl
            ve kuvvet de sadece O Aliyy ü Azîm’e aittir.
            Allahım! Sen her şey ve herkes üzerinde tasarruf sahibi Melik ve varlığı kendinden ve
            değişmeyen bir zât olan Hakk’sın. Senden başka bir ilah yoktur.
            Ey Yüceler Yücesi Allah! Ey küllî ve umumî rahmet sahibi Rahmân! Ey donanım,
            konum ve liyakate göre bol bol merhamet eden Rahîm! Ey her şey ve herkesin üzerinde
            tasarruf sahibi Melik! Ey Zâtında mukaddes ve münezzeh, fiillerinde mutahhir ve
            munazzif Kuddûs! Ey ayıplardan sâlim ve herkes için selâmet kaynağı Selâm! Ey Kendi
            rubûbiyetinin şahidi ve herkese güven vaadeden Mü’min! Ey herkesi ve her şeyi her an
            görüp gözeten Müheymin! Ey eşi, benzeri olmayan yegâne gâlip ve Azîz! Ey elin
            ulaşmadığı, gücün yetmediği hâkim-i mutlak bir Cebbâr! Ey ululuk, Zâtının lazımı bir
            ulu Mütekebbir! Ey zâhir-bâtın her şeyi yaratan Hâlık! Ey örneği kendine ait, her şeyi
            kusursuz var ve inşâ eden Bâri’! Ey şekil ve sûret veren Musavvir! Ey her türlü günah
            ve hataları yarlığayan Ğaffâr! Ey her şeyi Kendi iradesine râm eden Kahhâr! Ey
            karşılıksız bol bol hibede bulunan Vehhâb! Ey her ihtiyaç sahibini ihtiyacına göre
            rızıklandıran Rezzâk! Ey hayır kapılarını açan ve gâileleri savan Fettâh! Ey olmuşolacak,
            cüz’î-küllî her şeyi bilen Alîm! Ey can alan, ruhları sıkan ve erzâkı kısan
            Kâbıd(z)! Ey genişletilecekleri genişleten, ruhlara inşirah veren, her şeyi
            bereketlendiren Bâsıt! Ey dünyada, ukbada istediğini alçaltan Hâfıd(z)! Ey burada ve
            ötede dilediğini yükselten Râfi’! Ey dilediğini azîz kılan ve şereflendiren Muizz! Ey
            istediğini zelîl ve rüsvay hale getiren Müzill! Ey gizli-açık her şeyi duyan ve itibara
            alan Semî’! Ey her şeyi Zâtına mahsus basarla gören Basîr! Ey dilediği gibi hüküm
            veren biricik hüküm sahibi Hakem! Ey her icraatında adl ü istikameti takip eden Adl!
            Ey en ince noktalara kadar ihtiyaçları gören, gözeten Latîf! Ey herkesten ve her şeyden
            haberdar Habîr! Ey suçluyu hemen cezalandırmayıp düşünme mühleti veren Halîm! Ey
            en büyük ve ulu, Azîm! Ey dilediği günahları bağışlayan Ğafûr! Ey şükredeni
            mukabelesiz bırakmayan ihsan sahibi Şekûr! Ey kadri yüce, şanı yüksek, müteâl Aliyy!
            Ey idrakin ihata edemeyeceği, ululardan ulu Kebîr! Ey arz u sema ve içindekileri
            koruyup muhafaza eden Hafîz! Ey gıda veren, bakıp koruyan Mukît! Ey her şeye yeten
            ve herkesin hesabını görecek olan Hasîb! Ey nefislerde ürperti ve haşyet hâsıl eden
            Celîl! Ey iyilik ve ihsanı bol keremkânî Kerîm! Ey zâhir-bâtın her şeyi görüp kontrol
            eden Rakîb! Ey dualara icabet eden ve isteklere mukabelede bulunan Mücîb! Ey ilm ü
            rahmetiyle her şeyi kuşatan ve her şeyiyle nâmütenâhî olan Vâsi’! Ey her şeyi yerli
            yerinde vaz’eden Hakîm! Ey bazı kullarını muhabbete mazhar kılan Vedûd! Ey zâtî şan
            ve şeref sahibi Mecîd! Ey ölümden sonra dirilten ve diriliş erleri gönderen Bâis! Ey
            her şeyi ra’ye’l-ayn bilen Şehîd! Ey varlığı kendinden ve değişmeyen bir zât olan
            Hakk! Ey güvenilip dayanılan ve Kendisine itimat edilen Vekîl! Ey dilediğini dilediği
            gibi icrâ eden kuvvet sahibi Kaviyy! Ey kudret-i kâhire sahibi Metîn! Ey dost ve
            yardımcı Veliyy! Ey herkesin hamd ü senâsının biricik mercii Hamîd! Ey her işi ve
            davranışı sayıp dökecek olan Muhsî! Ey her şeyi ilk yaratan Mübdi’! Ey hayattan sonra
            ölümü, ölümden sonra da hayatı geri veren Muîd! Ey maddî-manevî hayat veren Muhyî!
            Ey verdiği hayatı alıp öldüren Mümît! Ey hayatı Kendinden, ebedî Hayy! Ey Kendi
            Kendine kâim, Kayyûm! Ey aczi söz konusu olmayan kâdir u kâhir Vâcid! Ey mutlak
            fazl ve şeref sahibi Mâcid! Ey nazîri, veziri, dengi, benzeri olmayan bir yektâ Vâhid!
            Ey ikincisi olmayan tek, Ehad! Ey herkesin muhtaç olduğu müstağnî Samed! Ey her şeye
            gücü yeten Kâdir! Ey mutlak iktidar sahibi Muktedir! Ey öne alan, öne çıkaran
            Mukaddim! Ey geriye bırakan Muahhir! Ey varlığının başlangıcı olmayan ezelî, Evvel!
            Ey varlığının sonu olmayan ebedî, Âhir! Ey âyât ve âsârıyla apaçık Zâhir! Ey Zât’ı,
            hakikatiyle ihata edilmeyen Bâtın! Ey kâinatları idare eden, her şeyi gözeten Vâlî! Ey
            her türlü noksanlıktan müberrâ bir ulu, Müteâl! Ey durumuna göre herkese iyilikte
            bulunan Berr! Ey tevbeye sevk eden ve tevbeleri kabul buyuran Tevvâb! Ey suçluları
            tecziye eden Müntakim! Ey günahları silip süpüren, seyyiâtı hasenâta çeviren Afüvv!
            Ey fenalıklara karşı kullarına müşfik olan Raûf! Ey mülkün tek sahibi olan Mâlikü’lmülk!
            Ey sonsuz celâlle ikram ve cemâli cem’ eden Zü’l-celâli ve’l-ikram! Ey
            terbiyenin bütün levâzımını câmi’ şekilde terbiye eden Rabb! Ey her hükmünde âdil
            olan Muksit! Ey zâtında her türlü kemâlâtı câmi’ ve herkesi toplayıp biraraya getiren
            Câmi’! Ey kimseye muhtaç olmayan Ğaniyy! Ey zenginlik bahşeden ve gönülleri zengin
            kılan Muğnî! Ey dilediği şeyleri veren Mu’tî! Ey istemediği şeyleri vermeyen Mâni’!
            Ey sebebiyet verenlere göre zararları yaratan D(z)ârr! Ey faydalı şeyler veren Nâfi’!
            Ey her şeyin biricik ışık kaynağı Nur! Ey hidayete erdiren ve gönülleri hidayete açan
            Hâdî! Ey eşi-benzeri olmayan şeyler yaratan Bedî’! Ey Kendisi için fenâ söz konusu
            olmayan Bâkî! Ey dilediğine dilediğini temlik eden gerçek sahip, Vâris! Ey doğru
            noktaya ulaştıran Reşîd! Ey yakışıksız şeylere hüsn-ü muamelede bulunan Sabûr! Ey
            her söz ve vaadinde Sâdık! Ey ayıp ve kusurları örten Settâr! Ey Yüce Zâtı Kendinden
            başka bir şeye benzemekten mukaddes, ulvî sıfatları, mahlûkatının sıfatlarına
            müşabehetten münezzeh olan! Ey sayısız delilleri vahdaniyetine apaçık delalet,
            masnûatı da rubûbiyetine şehadet eden! Ey vâhidiyeti azlık ifade eden bir vâhidiyet
            olmayan! Ey mevcûdiyeti katiyen hiçbir illete dayanmayan! Ey iyilik ile gayet derecede
            maruf ve ihsan ile nihayetsiz şekilde mevsuf olan! Ey başlangıcı olmayan bir Evvel ü
            Kadîm, yine nihayeti bulunmayan bir Âhir ü Kerîm ü Rahîm olan! Günahkâr ve âsi
            kullarını kerem, lütuf ve hilmiyle bağışlayan! Ey Halîm! Ey, “O’nun benzeri hiçbir şey
            yoktur. O, her şeyi hakkıyla işitir ve görür” hakikatinin yegâne Sahibi! Bize Allah yeter.
            O ne güzel vekîl ve ne güzel yardımcıdır!
            Ey Kendisi için fenâ söz konusu olmayan, her zaman dâimî olan! Ey zevale
            uğramaksızın ezelden ebede hep kâim bulunan! Ey bütün varlığı bir vezire ihtiyaç
            duymaksızın evirip çeviren! Bizim ve anne-babamızın bütün işlerimizi kolaylaştır. Ben
            Seni, Senin Ulu Zâtını sena ettiğin gibi sena edemem. Sen Yüce Zâtını nasıl sena
            etmişsen öylesin. Yakınlığına erenler sadece izzet bulurlar. Medh ü senan başları
            döndürecek kadar uludur. İsimlerin mukaddes, şanın yücedir; Senden başka bir ilah
            yoktur.
            Allah, kudretiyle dilediğini yapar ve izzetiyle dilediği gibi hükmeder. “İyi bilin ki,
            bütün işler eninde sonunda Allah’a döner.” “O’nun vechi (Zâtı) hariç, her şey yok
            olacaktır. Hüküm O’nundur ve hepiniz O’nun huzuruna götürüleceksiniz.” “Onlara karşı
            Allah sana yeter. O Semî’ ve Alîm’dir, her şeyi işitir, her şeyi bilir.” Allah bize yeter
            ve kâfidir. Allah Kendisine dua edenleri mutlaka duyar. O verâların verâsındadır;
            O’nun verasında hiçbir şey yoktur. Kim de O’nun ipine sımsıkı sarılırsa necat bulur.
            Ezelden Rabb-i Rahîm ve Hakk-ı Kerîm olan Allah Sübhan’dır. Halîm ve Kerîm
            Allah’tan başka bir ilah yoktur. Yedi kat semanın ve Arş-ı azim’in Rabbi Allah’ın şanı
            yücedir ve O bütün eksikliklerden münezzehtir. Hamd ü sena, şükr ü minnet, medh ü
            tebcîl Mabud-u Mutlak Allah’ın Hakkı ve O’na mahsustur. Allah’tan başka bir ilah
            yoktur. Tek ilah O’dur. Ortağı bulunmaktan münezzehtir. Mülk O’nun, hamd O’nadır.
            Gerçek ilah O, Vâhid, Samed, Ferd, Vitr, Hayy, Kayyûm, Dâimî ve Ebedî O’dur. Eş ve
            evlat edinmek gibi yaratılmışlara mahsus hâllerden berîdir. “Hâkimiyetinde hiçbir
            ortağı yoktur. Acze düşüp de bir desteğe muhtaç olmamıştır. Öyleyse tekbir getirerek
            O’nun büyüklüğünü ilan et!” Büyük Allah’tır.
            Dinimiz için Allah bize yeter. Dünyamız için Allah bize yeter. Gam ve tasa veren
            şeylere karşı keremi bol Allah bize yeter. Haddini aşıp hukukumuza tecavüz eden
            bâğîlere karşı Allah bize yeter. Haset gözüyle bakanlara karşı Allah bize yeter.
            Hakkımızda kötülük düşünüp, bize komplo kuranlara karşı Allah bize yeter. Ölüm
            anında Allah bize yeter. Kabirde Allah bize yeter. Sorular sorulurken Allah bize yeter.
            Kıyamette, hesap gününde Allah bize yeter. Amellerin tartıldığı mizanda Allah bize
            yeter. Sırattan geçerken Allah bize yeter. İnsanların Cennetlikler ve Cehennemlikler
            olarak ayrıldığı sırada Allah bize yeter. Likâullah esnasında Allah bize yeter.
            Kendisinden başka hiçbir ilah olmayan Allah bize yeter. Ben yalnız O’na tevekkül ettim;
            yüzümü de bir tek O’na dönerim. Allah’tan başka bir ilah yoktur. Allah Sübhan’dır.
            O’nun şanı ne yücedir! Allah’tan başka bir ilah yoktur. Allah Sübhan’dır. O ne kadar da
            Halîm’dir! Allah’tan başka bir ilah yoktur. Allah Sübhan’dır. O ne kadar da Kerîm’dir!
            Allah’tan başka bir ilah yoktur. Muhammed (aleyhissalâtü vesselâm) O’nun elçisidir. Bu da
            en büyük gerçektir.
            Allahım! Efendimiz Hazreti Muhammed’e zâkirler zikrettikçe salât eyle. Yine gafiller
            gafletlerinde bocalayıp durdukça Efendimiz Hazreti Muhammed’e salât eyle.
            Rab olarak Allah Teâlâ’dan, din olarak İslâm’dan, nebî ve Resûl olarak Hazreti
            Muhammed’den (aleyhissalâtü vesselâm), imam ve rehber olarak Kur’ân’dan, kıble olarak
            Kabe’den, üzerimize farz kılınmış vecibeler olarak namaz, zekat, oruç ve hacdan,
            kardeş olarak müminlerden, imam ve halife olarak Ebû Bekr-i Sıddîk, Ömer-i Faruk,
            Osman-ı Zinnureyn ve Aliy-yi Murtaza’dan, kudve ve kılavuz olarak sahabeden
            (rıdvanüllahi teâlâ aleyhim ecmaîn), helal olarak Allah’ın helal kıldıklarından ve ona terettüp
            eden hesaptan, haram olarak Allah’ın haram saydıklarından ve karşılığındaki azaptan,
            Cennet’te vaad edilen sevaptan, Cehennem’deki ikabdan -Allahım! Sen bizi o azab ve
            ikaba maruz bırakma- razı olduk.
            Merhaba, hoş geldin ey yeni sabah, ey yeni gün ve ey her şeyi adaletle tastamam
            kaydeden şâhit ve kâtip iki mükerrem melek! Allah Teâlâ günümüzün şu ilk saatlerinde
            size selâm etsin. Lütfen bizim için açtığınız sayfanın başına şu ikrarımızı kaydediniz:
            “Rahman ve Rahîm Allah’ın adıyla.” Ve şahit olunuz ki, biz Allah’tan başka bir ilah
            olmadığına, tek ilahın O olduğuna, hiçbir şerîki bulunmadığına, Hazreti Muhammed’in
            (aleyhissalâtü vesselâm) O’nun kulu ve Resûlü olduğuna ve O’nu, “müşrikler istemeseler
            bile, bütün dinlere üstün kılmak için hidayet ve hak din ile gönderdiğine” şehadet
            eder; bu şehadetle yaşar, bunun üzerine ölür ve inşallah yarın o iman ve eman içinde
            tekrar diriliriz.
            Yarattıklarının şerrinden Allah’ın tastamam kelimelerine sığınırım. İsimlerin en
            güzeline sahip olan Allah’ın adıyla. Yüce ismi anılınca ne yerde ne de gökte hiçbir
            şeyin zarar veremeyeceği Allah’ın adıyla ki, O Semî’ ve Alîm’dir. “Öldürdükten sonra
            bizi dirilten, ruhlarımızı bize iade eden, yeniden diriliş yine Kendisine olan Allah’a
            hamd olsun. (3 defa)”
            Biz ve bütün mülk Allah’a ait olarak sabahladık. Azamet, kibriya, ceberût, saltanat ve
            hüccet Allah’a aittir. Bütün ihsan ve nimetler de Allah’ındır. Gece, gündüz ve ikisi
            içerisinde sakin olan ne varsa hepsi Vâhid ü Kahhâr Allah’a aittir. İslâm fıtratı ve
            ihlas/tevhîd kelimesi ile Peygamberimiz Hazreti Muhammed’in (sallallahu aleyhi vesellem)
            dini üzerinde ve hiçbir zaman şirke düşmeden hep Hakk’a yönelen ve Müslüman olan
            atamız İbrahim’in (aleyhisselâm) milletinden olarak sabaha erdik.
            Allah’ın, meleklerinin, nebîlerinin, elçilerinin, hamele-i Arşın ve bütün mahlûkatının
            salavâtı Efendimiz ve Peygamberimiz Hazreti Muhammed’e, âline ve ashâbına olsun.
            Allah’ın rahmet ve bereketi de yine Kainatın İftihar Tablosu’na ve onların üzerine
            olsun.
            Salât ü selâm Sana ey Allah’ın Resûlü! Salât ü selâm Sana ey Allah’ın Habîbi! Salât
            ü selâm Sana ey Allah’ın Halîli! Salât ü selâm Sana ey Allah’ın şanı yüce Nebîsi! Salât
            ü selâm Sana ey Allah’ın seçkin Mustafası! Salât ü selâm Sana ey Allah’ın en hayırlı
            kulu! Salât ü selâm Sana ey Allah’ın arşının nuru! Salât ü selâm Sana ey Allah’ın
            vahyinin emin elçisi! Salât ü selâm Sana ey Allah’ın en seçkin kulu! Salât ü selâm Sana
            ey Allah’ın âlemlere rahmet olarak irsal buyurduğu! Salât ü selâm Sana ey Allah’ın nice
            güzelliklerle tezyîn buyurduğu! Salât ü selâm Sana ey Allah’ın sayısız payelerle teşrîf
            buyurduğu! Salât ü selâm Sana ey Allah’ın sınırsız ikramlarla tekrîm buyurduğu! Salât ü
            selâm Sana ey Allah’ın azametli payelerle başkalarına üstün kıldığı! Salât ü selâm Sana
            ey Allah’ın bizzat talîm buyurduğu! Salât ü selâm Sana ey bütün elçilerin Seyyidi! Salât
            ü selâm Sana ey müttakilerin İmamı! Salât ü selâm Sana ey nübüvvet silsilesinin son
            halkası ve mührü! Salât ü selâm Sana ey günahkârların şefaatçisi! Salât ü selâm Sana ey
            âlemlere Rahmet olarak irsal buyrulan! Salât ü selâm Sana ey Âlemlerin Rabbinin
            mükerrem elçisi!
            Allah’ın, meleklerinin, nebîlerinin, elçilerinin, hamele-i Arşın ve bütün mahlûkatının
            salavâtı Efendimiz ve Peygamberimiz Hazreti Muhammed’e, âline ve ashâbına olsun.
            Allah’ın rahmet ve bereketi de yine Kâinatın İftihar Tablosu’na ve onların üzerine
            olsun.
            Allahım! Evvelkiler içerisinde Efendimiz ve Peygamberimiz Hazreti Muhammed’e
            salât eyle. Sonradan gelenler içerisinde Efendimiz ve Peygamberimiz Hazreti
            Muhammed’e salât eyle. Mele-i A’lâ’da hesap gününe kadar Efendimiz ve
            Peygamberimiz Hazreti Muhammed’e salât eyle. Her vakit, her lahza Efendimiz ve
            Peygamberimiz Hazreti Muhammed’e salât eyle. Diğer enbiya ve mürselîne, mukarreb
            meleklere, salih kullara, semavat ve arz sâkinlerinden bütün ibadet ve tâat ehline de
            salât eyle. O salavât hakkı için de ey Erhamürrâhimîn, bize merhamet et ve bizi onlarla
            beraber haşreyle. Evvel-âhir bütün hamd ü senalar yalnız Sanadır Allahım!
            Allahım! Efendimiz Hazreti Muhammed’e ve bütün âl ü ashâbına salât, selâm ve
            bereket ihsan eyle.
            Allahım! Her işte âkıbetimizi güzel eyle ve bizi dünyada perişan olmaktan, âhirette de
            azaba uğramaktan muhafaza buyur. Yüce, en yüce ve Vehhâb olan Rabbim Sübhan’dır;
            bütün noksanlardan beridir. Ey Vehhâb!
            Ey zerrelerden seyyarelere kadar canlı cansız bütün mevcûdâtı kabza-ı tasarrufunda
            bulunduran Yüceler Yücesi Rab! Ey hiç açılmaz gibi görünen kapıları sevdiği kulları
            için peşi peşine ardına kadar açan Müfettihu’l-Ebvâb! Ey varlığına bir başlangıç ve bir
            nihayet asla söz konusu olmayıp eşya ve hâdiselere sürekli hükmeden Müsebbibü’l-
            Esbâb! Talebinden bile aciz olduğumuz lütuf kapılarını biz nâçâr kulların için de
            aralamanı; dünya ve ukba saadetine vesile olabilecek şekilde sebepleri bizim için de
            musahhar kılmanı diliyoruz. Bizi sadece Senin hoşnutluğuna götürebilecek işlerle
            meşgul olan, fazlına nihayetsiz güven ve itimat içinde bulunan, Senin kapından başka
            kapılarda dilencilik yapmayan, sadece Senin ünsiyetinden lezzet alan, Senin için
            olmadıkça insanların arasına katılmayan, kazana razı olan, Senin için olmayan her
            şeyden ve herkesten uzak duran, hükmüne gönülden boyun eğip yürekten râm olan, birer
            imtihan vasıtası olan musibetlere karşı sabır kalesine sığınan, nihayetsiz nimetlerine
            karşı sürekli şükürle gerilen, dilinde sürekli Senin nâm-ı celîlin, elinde daima Senin
            Yüce Kitabın, gece-gündüz ulu dergâhına el açıp yana yakıla yalvaran, dünyanın
            dünyaya bakan bütün yönlerinden uzaklaşıp âhiret iştiyakıyla yanıp tutuşan, hüşyar bir
            kalble sürekli Sana teveccühte bulunan, kapında tazarru içerisinde yakarıp duran,
            lezzetleri acılaştıran ölümü her zaman hatırlayıp davranışlarını hep ölüm ötesi hayata
            göre tanzim eden bahtiyar kullarından eyle! “Ya Rabbenâ! Resûllerin vasıtasıyla bize
            vaad ettiğin mükâfâtları lutfet; bizi kıyamet günü rüsvay ve perişan eyleme!
            Vaadinden dönmek kendisi için muhal olan yegâne zât Sensin!” Allahım! Tevfîkini
            refîkimiz, sırat-ı müstakîmini de her zaman tarîkimiz eyle.
            Allahım! Bizi hoşnut olduğun maksatlarımıza ulaştır ve tevbelerimizi kabul buyur.
            Şüphesiz ki Sen, tevbeleri kabul eden merhameti sonsuz bir Tevvâb ü Rahîm’sin.
            Allahım! Seninle sabahladık, Seninle akşama erdik, Senin iznin ve inayetinle yaşar ve
            yine öyle ölür, neticede de yalnız Sana döneriz.
            Allahım! Bizi hakkı hak olarak görüp ona ittiba etmeye, bâtılı bâtıl olarak bilip ondan
            da uzak durmaya muvaffak kıl. Canlarımızı Müslüman olarak al ve bizi salihler
            zümresine dâhil eyle. Olup bitenlerin şerrinden de bizleri koru Allahım!
            Allahım! Ümmet-i Muhammed’i mağfiret buyur.
            Allahım! Ümmet-i Muhammed’e şefaat et.
            Allahım! Ümmet-i Muhammed’e merhamet eyle!
            Allahım! Ümmet-i Muhammed’i nusretinle destekle.
            Allahım! Ümmet-i Muhammed’in önündeki yolları bir kez daha aç.
            Allahım! Ümmet-i Muhammed’in kalblerini her şeyin en doğru ve güzel olanına aç.
            Allahım! Ümmet-i Muhammed’in her hâlini ıslah buyur.
            Allahım! Ümmet-i Muhammed’i muhafaza buyur.
            Allahım! Ümmet-i Muhammed’e bereket bahşet.
            Allahım! Ümmet-i Muhammed’i sıkıntılarından kurtar.
            Allahım! Efendimiz Hazreti Muhammed (aleyhissalâtü vesselâm) hürmetine bütün ümmet-i
            Muhammed’in seyyiâtını bağışla.
            Ey tevbe eden kullarını çok seven Allahım! Bize de tevbe yollarını aç ve yaptığımız
            tevbelerimizi kabul buyur. Ey korku yaşayanlara emniyet vaadeden; bizi de emîn kıl. Ey
            yolunu şaşıranlara doğru yolu gösteren; bize de o dosdoğru yolu göster. Ey dalâlete
            düşenleri hidayet eden; bizi de hidayet buyur ve hidayetimizi artır. Ey rahmet
            dilenenlerin imdadına merhametiyle yetişen; bizim imdadımıza da yetiş. Ey ümitsizlik
            yaşayanların biricik recası, ümit kaynağı; ümidimizi kaybetmekten bizi koru. Ey
            isyankâr kullarına rahmetiyle muamelede bulunan; bizi de rahmetinle sarıp sarmala. Ey
            günaha düşenleri bağışlayan; bizim günahlarımızı da bağışla, seyyiâtımızı affet ve bizi
            iyilerle beraber yanına al.
            Allahım! Kalblerimizi aç.
            Allahım! Gönüllerimizi nurlandır.
            Allahım! Sadır ve sinelerimize inşirah bahşet.
            Allahım! Ayıplarımızı ört!
            Allahım! İşlerimizi kolaylaştır.
            Allahım! Yüzümüzü ağart.
            Allahım! Kalblerimizi kirlerden arındır.
            Allahım! Kabirlerimizi tenvîr buyur.
            Allahım! Günahlarımızı yarlığa.
            Allahım! Kalblerimizi muhafaza buyur.
            Allahım! Murat ve maksudumuzu gerçekleştir. Ey gizli ve sürpriz lütufların sahibi
            Allahım! Bizi korktuklarımızdan emin eyle.
            Allahım! Bizi, anne-babamızı ve onların anne-babalarını, meşayihimizi ve onların
            meşayihlerini, üstadımızı, rehberimizi ve onun üstadlarını, sevdiklerimizi,
            yakınlarımızı, toplum ve milletimizi, arkadaşlarımızı, kardeşlerimizi, bize bir iyiliği
            dokunan herkesi, din kardeşlerimiz olan müminleri, bize hayır dualarla dua edenleri,
            üzerimizde herhangi bir hakkı olanları, bize hayır dua ve hasenâtta bulunanları ve bütün
            ümmet-i Muhammed’i mağfiret buyur. Ey nimet ve feyizlerini başımızdan aşağıya
            sağanak sağanak yağdıran Feyyâz-ı Mutlak! Ey Erhamürrâhimîn! Rahmetinle bizi bütün
            bela ve hastalıklardan koru. Hamd yalnız Sana mahsustur Allahım!
            Efendimiz Hazreti Muhammed’e, tertemiz ehline, iyilerden iyi, kerimlerden kerim
            bütün ashâbına salât eyle. Ya Hayy u ya Kayyûm! Senden başka bir ilah yoktur. “Ya
            Hayy! (33 defa)” “Lâilâheillallah. (33 defa)” “Allah. (33 defa)” Bizi hâlis, muhlis, sâdık ve
            musaddık olarak ve Hazreti Muhammed’in (aleyhissalâtü vesselâm) Allah’ın Resûlü
            olduğuna gönülden inanarak (söyleyip işlemeye muvaffak kıl Allahım!) Efendimizle
            beraber bütün enbiya ve mürselîne de salât eyle Allahım! Bütün hamd ve senalar yalnız
            Sanadır.
            Evrâd-ı Fethiyye’nin Hitamı
            Rahman ve Rahîm Allah’ın adıyla. “Muhammed (aleyhissalâtü vesselâm) içinizden hiçbir
            erkeğin babası değildir, lâkin Allah’ın Resûlü ve peygamberlerin sonuncusudur. Allah
            her şeyi hakkıyla bilir.” “Muhakkak ki Allah ve melekleri şanı yüce O Peygambere hep
            salât (rahmet ve sena) ederler. Ey iman edenler! Siz de ona salât edin ve tam bir
            içtenlikle selâm verin.”
            Allahım! Efendimiz, Nebîmiz, Resûlümüz, şefaatçimiz, bütün günahlarımızın
            şefaatçisi, tabibimiz, kalblerimizin tabibi, göz aydınlığımız, yüce dostumuz, bütün
            âlemlerin dostu, Hasan ve Hüseyin efendilerimizin eşsiz ceddi, mahlûkatın en şereflisi
            Ebu’l-Kâsım Muhammed’e (aleyhi efdalüssalavât ve ekmelüttahiyyât) ve âl ü evladına,
            paklardan pak ezvâcına, diğer ashâbına, tâbiîn ve tebe-i tâbiîn olan sahabeden sonraki
            iki nesle ve ihsan şuuru içerisinde Efendimiz’e ve onlara ittiba eden bütün müminlere
            hesap gününe kadar salât eyle. Bütün nebî ve resûllere de (salavâtullahi ve selâmuhû alâ
            nebiyyina ve aleyhim ecmaîn) salât ve selâm eyle. Hamd ü sena, şükr ü minnet yalnız ve yalnız
            Sanadır Allahım!
            Allahım! Seni daima zikretme, Sana şükretme ve güzel kullukta bulunma hususunda
            bizim yardımcımız ol. Bizi gerçek kulluğa muvaffak kıl. Mâsiyetlerden uzak tut.
            Allahım! Vaktimizi ömrünü zikir, şükür, rükû ve secdede geçiren kullarının vakitleri
            gibi hayırlı ve bereketli eyle; bizi haybet ve hüsrana uğramış, cahil, ümitsiz, nâdim ve
            gafil kimselerden eyleme.
            Allahım! Senin dinine omuz verenlere yardım et; Müslümanları hüsran ve hizlana
            uğratmak isteyen kem talihlilere de asla fırsat verme.
            Allahım! Bizi, hepimizi mağfiret buyur, merhametinle sarıp sarmala ve ebedi selâmet
            yurdu olan Cennet’ine al.
            Allahım! Bizleri herkesin korku ile tir tir titrediği dehşetli zamanlarda, “onlara bir
            korku yoktur; onlar bir hüzün de yaşayacak değillerdir” müjdesiyle taltif buyurduğun
            bahtiyar kullarından eyle. Bunu Senin engin rahmetinden dileniyoruz ey Merhametliler
            Merhametlisi Rabbimiz! Dileniyor ve hamd ü senalarımızı sadece Sana tevcih ediyoruz.
            Şürûtun Fethiyye
            Rahman ve Rahîm Allah’ın adıyla. Yarattığı dâneler adedince “lâilâheillallah.”
            Kainattaki çakıl taşları sayısınca “lâilâheillallah.” Kelimeleri miktarınca
            “lâilâheillallah.” Arşının ağırlığınca “lâilâheillallah.” Semavatı dolusunca
            “lâilâheillallah.” Arzı dolusunca “lâilâheillallah.” Bunların bir misli kadar daha
            “lâilâheillallah.” Lâilâheillallah; Allah’tan başka bir ilah yoktur. Tek ilah O’dur. Şerîki
            yoktur. Mülk O’nundur; hamd O’nadır. Can veren O, verdiği canı geri alan O, Hayy u lâ
            yemût O, her hayır elinde bulunan O, her şeye kâdir olan O, her varlığın dönüşü
            Kendisine olan da yalnız O’dur.
            Af ve mağfiretimi Allah’tan dilerim. Allah Sübhan’dır; her türlü eksiklikten
            muallâdır. Hamd yalnız Allah’adır. Allah’tan başka bir ilah yoktur. Büyük Allah’tır.
            Gerçek havl ve kuvvetin sahibi de Aliyy ü Azîm olan Allah’tır. Efendimiz Hazreti
            Muhammed’e ve tertemiz ehline, kerem timsali ashâbına salât eyle Allahım! Bütün
            hamd ü senalar sadece Senin hakkın ve Sana mahsustur.
            Rahman ve Rahîm Allah’ın adıyla. Sübhan’dır Allah; bütün hamd ü senalar yalnız
            O’nun hakkıdır. Azamet tahtının biricik sultanı olan Allah Sübhan’dır; bütün
            eksikliklerden münezzeh, bütün kemâlât ile de muttasıftır. Beni bağışlamasını yalnız
            Allah’tan isterim. Allah’ı, Kendisine mahsus hamd ile, mahlûkatı adedince, Arşının
            ağırlığı, Zâtının hoşnutluğu ve kelimelerinin mürekkepleri ve ilim, nimet, rahmet ve
            re’fetinin sonsuzluğu kadar tesbih ederim. Gerçek güç ve kuvvet Aliyy ü Azîm olan
            Allah’a aittir.
            Allahım! Ya Hayy u ya Kayyûm! Ya Allah! Ey gökleri ve yeri eşsiz şekilde yaratan!
            Ey bütün mülkün yegâne Mâliki! Ey celâl ve ikram Sahibi! Ey Kendisinden başka hiçbir
            ilah olmayan! İzzetin hakkı için Senden, kalblerimizi, cisimlerimizi, bedenlerimizi,
            ruhlarımızı, marifet ve kudretinin nuruyla ebediyyen, dâima, kalıcı ve en doğruyu görüp
            bulacak şekilde ihya buyurmanı diliyoruz. “Ya Allah! (3 defa)” Allahım! Ya Hayy u ya
            Kayyûm! Ya Allah! Ey gökleri ve yeri eşsiz şekilde yaratan! Ey bütün mülkün yegâne
            Mâliki! Ey celâl ve ikram Sahibi! Senden başka bir ilah yoktur. İzzetin hakkı için
            Senden, kalblerimizi, cisimlerimizi, bedenlerimizi, ruhlarımızı, marifetinin nuruyla
            ebediyyen, dâima, kalıcı ve en doğruyu görüp bilecek şekilde ihya buyurmanı diliyoruz.
            “Ya Allah! (3 defa)” Allahım! Ey varlığı Kendinden olan Vâcibü’l-Vücûd! Ey lütuflarını
            cömertçe yağdıran Rabbim! Rahmet nurlarını bizim başımızdan aşağıya da cömertçe
            yağdır ve marifetinin kemâline ulaşmayı bizim için de kolaylaştır. “Sübhansın Allahım!
            Senin öğrettiğinden başka bizim hiçbir ilmimiz yoktur.” Senin ilham buyurduğundan
            başka bir marifetimiz de yoktur. “Her şeyi bilen, her işini hikmetle gören Alîm ü
            Hakîm yalnız Sensin.”
            Ey Yüceler Yücesi Allahım! Senden bizi daima korumanı, nimetlerini tastamam
            lutfetmeni, rahmetini bütün kuşatıcılığıyla göndermeni, afv u afiyetinin gerçekleşmesini,
            hayatın darlıktan uzak olanını, ömrün mesut ve bahtiyarını, vaktin, Senin hoşnutluğuna
            muvafık ve güzel olanını, rızkın genişini, fazl u ihsanların tatlısını, lütufların en faydalı
            olanını, nimetlerin genişini ve ihsanlarının temamiyetini diliyoruz.
            Allahım! Bizim yanımızda ol ve bizi Sana muhalefet etmekten koru. Ey Ğaffâr! Ey
            Allahım! Ömürlerimizi mesud eyle. Taleplerimizi bereketiyle gerçekleştir. Sabah ve
            akşamlarımızı lutfedeceğin afiyetle taçlandır. Dönüşümüzü Senin mağfiretine doğru yap.
            Affınla dolu kovaları günahlarımızın üzerine boşalt. Ayıp ve kusurlarımızı ıslah buyur.
            Takvayı bize azık kıl. Cehd ü içtihadımızı dinin istikametinde eyle. Tevekkül ve
            itimadımız sadece Sanadır. Bizleri istikamet yolunda sabit tut. Kıyamet günü bizi
            nedametle kıvrandıracak duygu, düşünce, söz ve fiillerden bizi dünyada uzak eyle.
            Allahım! Sen bizim yegâne Rabbimizsin. Bizi günahların ağır yükünden kurtar. Bize
            ebrârın yaşadığı hayatı yaşamayı lutfet. Bizi başkalarına muhtaç bırakma. Şerîr
            kimselerin şerlerini bizden uzak eyle. Bizi, babalarımızı, annelerimizi, meşâyihimizi ve
            onların meşâyihlerini, üstadımızı, rehberimizi ve onun üstadlarını, kardeşlerimizi,
            erkek-kadın bütün müminleri, müridlerimizi ve tilmizlerimizi borçtan, zulümden ve
            Cehennem azabından azâde eyle. Ey Azîz ü Ğaffâr, ey Kerîm ü Settâr, ey Halîm ü
            Cebbâr ve ey Vehhâb, bütün bunları Senin rahmetinden dileniyoruz. Efendimiz Hazreti
            Muhammed’e, pak nesline, kerîm ashâbına salât eyle ve o salât hürmetine dualarımızı
            yüce nezdinde en güzel şekilde kabul buyur. Sen Ma’bûd-u Mutlaksın. Hamd ü sena,
            şükr ü minnet, medh ü tebcîl Senin hakkın ve Sana mahsustur.</turkce>
        <anlam></anlam>
        <adet>3</adet>
    </dua>


    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Allahım! Her şey ve herkes üzerinde tasarruf sahibi Melik, hayatı Kendinden, ebedî
            hayy olan Hayy, Kendi Kendine kâim olan Kayyûm, varlığı kendinden ve değişmeyen
            bir zât olan Hakk, tekvînî ve teşrîî beyanlarıyla varlık ve birliğini apaçık gösteren
            Mübîn Sensin! Senden başka bir ilah yoktur.
            Allahım! Sen, benim Rabbimsin. Beni Sen yarattın. Ben, Senin kulunum ve gücüm
            yettiğince Sana olan ahdime ve vaadime bağlıyım. İşlediklerimin şerrinden Sana
            sığınırım. Üzerimdeki nimetlerini itiraf, günahlarımı da ikrar ederim. Beni bağışla ey
            Ğaffâr; zira günahları sadece Sen bağışlarsın.
            Şanı yüce Allah bütün eksikliklerden münezzehtir. Bütün hamdler Allah’a mahsustur.
            Allah’tan başka bir ilah yoktur. Büyük Allah’tır. Gerçek havl ve kuvvet Yüceler
            Yücesi, azamet sahibi Allah’a aittir. “Evvel ü Âhir, Zâhir u Bâtın O’dur. O her şeyi
            tastamam bilir.” Allah’tan başka bir ilah yoktur; yalnız O vardır. Şerîki bulunmaz.
            Mülk O’nundur ve her türlü medh u sena O’na mahsustur. Hayat veren O, verdiği hayatı
            geri alan da yine O’dur. O, hayatı Kendinden, lâ yemût bir Hayy’dır. Her türlü hayır ve
            güzellik O’nun elindedir. O her şeye Kadîr’dir.
            Ey ululuk tahtının biricik sultanı Azîm, Sen Sübhansın; bütün kemâl vasıflarıyla
            muttasıf, topyekün noksan sıfatlardan, bütün eksikliklerden de münezzehsin. Bütün
            varlık kendi lisanlarıyla Seni tesbih edip durmaktadır. Sübhansın, ey bütün varlık
            ayakta tutmasıyla duran ve topyekün mevcûdât Yüce Zât’ını huşû ve hürmetle anan
            Kayyûm u Mükerrem! Sübhansın, ey dilediğine dilediğini temlik eden gerçek sahip,
            Vâris! Sübhansın, ey her şeye gücü yeten Muktedir! Sübhansın, ey sırları ve gizli şeyleri
            de bilen Âlim! Sübhansın, ey yerde ve göklerde ölümden sonra diriliş bahşeden ve
            diriliş erleri gönderen Bâis! Sübhansın, ey bütün varlığın Kendisine kullukta bulunduğu
            Ma’bud-u Mutlak! Sübhansın, ey kulları için üns esintilerini ve havf u dehşet
            fırtınalarını takdîr eden Mukaddir! Sübhansın, ey hiçbir afet Kendisine ulaşamayan
            Yüceler Yücesi! Sübhansın, ey zaman ve vakitleri yaratan! Kadrin yücedir ve Sen
            haddini aşan zalimlerin çirkin söz ve isnatlarından nihayetsiz derecede muallâsın.
            Sübhansın, ey Senden gayrı hiçbir şey ve hiçbir kimsenin boyunduruğu altına girmeyen
            kullarına en müstesna ihsanlarından olan hürriyeti bahşeden ve onlardan kölelik bağını
            çözen! Ey sebepleri ve onların neticesi olan müsebbebâtı yaratan, Sübhansın! Ey
            Kendisine ölüm ârız olmayan Hayy u Kayyûm, Sübhansın! Ey benim ve bütün insanların
            yegâne İlahı, Sübhansın! Bizi yaratan başkası değil sadece Sensin. Bize, yarattığın
            varlıkların çoğundan daha fazla ihsanda bulunan da Sensin. Hamd ü minnet bütünüyle
            Sanadır. Zira bütün nimet ve ihsanlar, bolluk ve genişlikler Sendendir. Şanın pek
            yücedir. İhsanlarını ve ululuğunu görmeyip de işlediğimiz bütün kusurlardan dolayı
            nedametle kapına geldik, afv u mağfiretini diliyoruz Allahım; ne olur bizi bağışla.
            Allahım! Evvel Sensin; Senden önce hiçbir şey yoktu. Âhir Sensin; fenâ ve ademden
            münezzehsin; sonunda bütün varlık fenâ bulacak ve yine bir tek Sen kalacaksın. Zâhir
            Sensin; Senden daha vâzıh, ayan-beyan bir hakikat olmadığı gibi Senin bir benzerin de
            yoktur. Her şeyin ötesinde, ötelerin de ötesinde kâinat ve hâdiselerin biricik mercii
            Bâtın da yine Sensin; her şeyi görür fakat dünya gözüyle asla görülmezsin. Mahlûkatın
            üzerinde hüküm süren güç, Senin karşı konulamaz gücündür. Sen, yüce sıfatlarının eşi
            ve benzeri olmayan yegâne Vâhidsin. Her şeye gücü yeten Kadîr de yine Sensin; Senin
            bir vezire ihtiyacın asla söz konusu değildir. Bütün varlığı evirip çeviren Müdebbir de
            yalnız Sensin; bir yardımcıya da katiyen muhtaç değilsin.
            “Allahım! Sen mülkü dilediğine verir, dilediğinden de çeker alırsın. Dilediğini azîz,
            dilediğini zelîl kılarsın. Her türlü hayır yalnız Senin elindedir. Sen elbette her şeye
            kâdirsin. Geceyi gündüze katar günü uzatır, gündüzü de geceye katar geceyi
            uzatırsın. Ölüden diri, diriden de ölü çıkarırsın. Ve dilediğin kimseye sayısız rızıklar
            ihsan edersin.” Dünya ve âhiretin Rahman ve Rahîm’i Sensin. Onları dilediğine verir,
            dilediğinden de uzak tutarsın. Senden bu kuluna, başkalarının merhametine muhtaç
            bırakmayacak bir merhametle muamelede bulunmanı diliyorum Allahım!
            Sübhansın, ey veraların verasında bulunan ve bu dünyada kullarıyla Yüce Zâtı
            arasında perdeler yaratan! Sübhansın, ey vakar ve kibriya ridasını sadece Yüce Zâtına
            mahsus kılan! Sübhansın, ey bütün eşyanın yegâne Mâliki! Sübhansın, ey mülkünde
            sadece Kendi diledikleri cereyan eden! Sübhansın, ey kudret ve ululuğu, izzetinin bir
            hususiyeti olan, yedi kat göklerde ve arzda olanlarla beraber kalblerdeki tereddütleri de
            bilen ve ey Mekke-i Mükerreme ve Medine-i Münevvere’yi diğer şehir ve beldelere
            üstün kılan! Sübhansın, ey yerin ve toprağın altındakileri bilen! Sübhansın, ey çok yüce
            olmakla beraber dünya gözüyle görülemeyecek kadar latîf bulunan! Şanın çok yücedir
            ve Sen ululuk tahtının yegâne sultanısın. Senden başka bir rab, Senin gücünden başka
            bütün mevcûdâta hükmedip emrine boyun eğdiren bir kâhir güç yoktur.
            Allahım! Nimet veren, fazl u ihsanda bulunan, günahları görmezden gelen, şükürlere
            en güzel şekilde cevap veren Sensin. Şehadet ederim ki, Kendisinden başka hiçbir ilah
            olmayan Allah Sensin. Sen benim de Rabbim, her bir şeyin de Rabbisin. “Semavât u
            arzı yaratan, gayb ve şehadet âlemlerini bilen de yalnız Sensin.” Yüceler Yücesisin.
            “Tâ Hâ”, “Tâ Sîn Mîm”, “Tâ Sîn”, “Yâsîn”, “Hâ Mîm. Ayn Sîn Kâf” “O iki denizi
            salıverdi, birbirine kavuşurlar. Fakat aralarında bir engel bulunduğundan,
            birbirinin sınırını aşmazlar.” “Allah’tan başka ilah yoktur. Hayy’dır, Kayyûm’dur.
            Kendisini ne bir uyuklama, ne de uyku tutar. Göklerde ve yerde ne varsa O’nundur.
            İzni olmadan huzurunda şefaat etmek kimin haddine? Yarattığı mahlûkların önünde
            ardında ne var, hepsini bilir. Mahlûklar ise O’nun dilediğinden başka, ilminden
            hiçbir şey kavrayamazlar. O’nun kürsîsi gökleri ve yeri kaplamıştır. Gökleri ve yeri
            koruyup gözetmek O’na ağır gelmez, O öyle ulu, öyle büyüktür.” “Hâ Mîm” “Hâ
            Mîm” “Hâ Mîm” “Hâ Mîm” “Hâ Mîm” “Hâ Mîm” “Hâ Mîm” İş tamam olmuş ve
            Hakk’ın nusreti gelip bizi bulmuştur. Kötülük düşünenler, daha bize karşı hiçbir yardım
            ve yardımcı bulamazlar. “Hâ, Mîm. Bu kitabın vahyolunup bölüm bölüm indirilmesi,
            Azîz ve Alîm Allah tarafındandır. O aynı zamanda günahları bağışlar, tevbeleri kabul
            buyurur, ama cezalandırması da çetin olup, lütuf ve ihsanı pek geniştir. O’ndan
            başka ilah yoktur. Dönüş yalnız O’na olacaktır.” O, kudretiyle dilediğini yapar ve
            izzetiyle dilediği gibi hükmeder. Ceberûtunda O’na karşı koyacak bir güç, mülk ve
            melekûtunda da Kendisine bir şerîk ve ortak yoktur. “Sübhanallahi ve bihamdih/Allah,
            bütün kemâl vasıflarıyla muttasıf, bütün eksikliklerden de münezzehtir ve her türlü
            hamd ve sena O’na mahsustur. (100 defa)” Gerçek kuvvet Allah’ındır. Allah ne dilerse o
            olur; olmamasını dilediği de olmaz. “İyi bilirim ki, Allah her şeye kâdirdir” ve “Allah,
            ilmiyle her şeyi ihata etmiştir. O’nun ilmi dışında hiçbir şey olmaz.”
            Allahım! Bizim ya da içimizdeki aklını kullanmayan sefihlerin işledikleri yüzünden
            bizi gazabınla öldürme ve ibretâmiz azabınla helak etme. Bize istikamet ve afiyet
            bahşet.
            Her şey ve herkesin üzerinde tasarruf sahibi Melik, Zâtında mukaddes ve münezzeh,
            fiillerinde mutahhir ve munazzif Kuddûs olan Allahım, Sübhansın.
            Mülk ve melekût âlemlerinin sahibi Allahım, Sübhansın.
            İzzet, azamet, heybet, kudret, kibriya, celâl, cemâl, kemâl, bekâ, saltanat, hüccet ve
            ceberût sahibi Allahım, Sübhansın.
            Sübhansın Allahım; Melik, Hakk ve Hayy’sın. Uyumaktan münezzeh, ölmekten
            uzaksın. Ebedî, Bâkî ve dâimîsin. Bizim Rabbimiz, bütün meleklerin ve Cebrâîl’in
            Rabbi, Sübbûh ve Kuddûs’tür; her türlü kemâl evsâfıyla mevsûf, bütün noksanlardan
            berî ve Zâtında mukaddes ve münezzeh, fiillerinde mutahhir ve munazziftir.
            Allahım! Bize ilminden öğret, nezdinden anlayış lutfet. Duyan kulağımız, gören
            gözümüz ol. Bize nusret ve zafer kılıcını kuşat.
            Allahım! Bizi Sana şükreden, Seni zikreden, huzurunda hudû ve rehbetle duran, çok
            tâatta bulunan, tevazu ve ihlasla Sana yönelip huzurunda boyun eğen ve âh u enînlerle
            daima dergâhına teveccüh eden kullarından eyle.
            Allahım! Tevbemizi kabul buyur, bizi günahlardan arındır, duamıza icabet et,
            delilimizi sabit ve sağlam kıl, bize doğruyu söylet, sadırlarımızdaki kin ve nefreti söküp
            al ve kalblerimizden hırs, gücenme, intikam gibi zararlı düşünce ve hisleri çıkar.
            Allahım! Ansızın gelen ölümden, her türlü yangından, küfür yobazlığından, gafletten,
            rahat düşkünlüğüne götüren bolluktan, her türlü zorluk ve baskıdan ve helake sebebiyet
            verecek gizli günahlardan Sana sığınıyoruz.
            Allahım! Bize, günahlarla aramıza girecek bir haşyet; bizi, bütün ulvî âlemlerin
            kendisine müteveccih bulunduğu, zâtî ve vasfî hususiyetleriyle her şeyin ötesinde,
            mukaddes, lâmekânî ve lâzamanî bir hakikat olan Haziratü’l-Kuds’e yükseltecek,
            yükseltip tedbir ve temkinle girmemize vesile olacak bir kulluk ve dünya ve âhiret
            musibetlerini hafifletecek bir yakîn lutfet. Bizi en hayırlı kullarınla beraber haşreyle.
            Hayat bahşettiğin sürece kulaklarımız, gözlerimiz ve kuvvetimiz yoluyla bize hayır ve
            güzellik ihsan et. Bu ihsanını da kalıcı ve devamlı eyle. Bize zulmetmeyi meslek hâline
            getirenlerden intikamımızı Sen al. Israrla düşmanlık yapanlara karşı yardımcımız Sen
            ol. Hata, kusur ve günahlarımızı yarlığa. Bela ve musibetleri bizden uzaklaştır.
            Hastalarımıza şifa bahşet. Gönüllerimizi tenvîr buyur. İhtiyaçlarımızı gider. Evlâd ü
            ıyalimize ve bizden sonra gelenlere merhamet et. Bu fâni dünyanın kendi yüzüne bakan
            hiçbir şeyini en büyük kaygımız ve ilmimizin son gayesi kılma. Bizi dinî ve dünyevî
            musibetlerden sıyanet buyur. Günahlarımız sebebiyle, merhametsiz insanları bize
            musallat etme. Merhametliler Merhametlisi Sensin, bizim de yegâne Mevlâmız’sın; ne
            olur şefkat ve merhametinden bizi mahrum etme.
            Allahım! Senden kalblerimizi hidayete erdirecek, dağınıklığımızı giderecek, bizi
            yeniden birlik ve beraberliğe eriştirecek, hastalarımıza şifa vesilesi olacak, amel ve
            vakitlerimizi bereketlendirecek, bize her şeyin en doğrusunu gösterecek ve bizi hayırlı
            emellerimize ulaştıracak bir rahmet dileniyoruz.
            Allahım! Sen her nesne ve her kimsenin Kendisine muhtaç olduğu fakat Kendisi hiçbir
            şeye muhtaç olmayan Samed; nazîri, veziri, dengi, benzeri olmayan bir yektâ Vâhid ve
            eşi, benzeri olmayan Ferd’sin. Samedâniyet, vahdâniyet ve ferdâniyetin, apaçık izzetin
            ve geniş rahmetin hakkı için, Senden kulaklarımıza nur, gözlerimize nur, kabirlerimize
            nur, kalblerimize nur, hislerimize nur, ruhlarımıza nur, önümüze nur, arkamıza nur,
            üstümüze nur, altımıza nur, sağımıza nur ve solumuza nur verip tenvîr buyurmanı
            diliyoruz.
            Allahım! Bizim de ilmimizi, nurumuzu ve hilmimizi artır ve bizi zâhir ve bâtın
            nimetlerinle donat.
            Dinimiz için Allah bize yeter. Dünyamız için Allah bize yeter. Gam ve tasa veren
            şeylere karşı, keremi bol Allah bize yeter. Haddini aşıp hukukumuza tecavüz eden
            bâğîlere karşı, Halîm ve Kaviyy olan Allah bize yeter. Hakkımızda kötülük düşünüp,
            bize komplo kuranlara karşı, cezası pek çetin olan Allah bize yeter. Ölüm anında,
            rahmeti bol Rahîm Allah bize yeter. Kabirdeki sorgu sırasında kullarına karşı pek
            müşfik olan Raûf Allah bize yeter. Öldükten sonra yeniden diriltilir ve mahşerde
            ameller tartılırken, lütufları çok Latîf Allah bize yeter. Kıyamette, hesap gününde Kerîm
            Allah bize yeter. Amellerin tartıldığı mîzanda, Latîf Allah bize yeter. İnsanların
            Cennetlikler ve Cehennemlikler olarak ayrıldığı sırada, her şeyi yerli yerinde vaz’eden
            Hakîm Allah bize yeter. Sıratta, her şeyi ve herkesi, her an görüp gözeten Müheymin ve
            her şeye gücü yeten Kâdir Allah bize yeter.
            “Allah bana yeter. O’ndan başka ilah yoktur. O’na tevekkül ettim. O, Arş-ı Azîm’in
            Rabbidir. (7 defa)”
            Merhaba, hoş geldin ey sabah ve yeni gün/ey akşam ve yeni gece! Merhaba ey kutlu
            zaman! Ve merhaba ey kâtip ve şâhit melek! Şu ikrarımızı bizim için kaydet: Hamîd,
            Mecîd, Refî’, Vedûd, Muhît olan, kâinatta, hikmeti muktezasınca, dilediğini yapan
            Allah’ın adıyla ki, “O, kuluna şah damarından daha yakındır.” Allah’a inanmış,
            likâullahı tasdîk etmiş, hüccetlerini itirafta bulunmuş, ulûhiyette tek olduğunu kabul
            etmiş ve O’na güvenip dayanmış olarak sabahladık/akşamladık. Kendisinden başka bir
            ilah bulunmadığına, yine Yüceler Yücesi Allah’ı, meleklerini, kitaplarını, nebîlerini ve
            Arş’ını taşıyan meleklerini şahit tutarız. Yine şehadet ederiz ki, Muhammed (aleyhissalâtü
            vesselâm) O’nun kulu ve elçisidir. Cennet hak, Cehennem hak, Kevser havuzu hak, şefaat
            hak, Münker ve Nekîr melekleri hak, hesap ve mîzan hak, sırat hak ve vaad-i İlâhî
            haktır. “Kıyamet saati kesinlikle gelecek ve Allah kabirlerde olanları diriltecektir.”
            İşte biz, bu itikat ve inançla yaşar, ölürken o inançla ölür, ötede dirildiğimizde de yine
            aynı inançla diriliriz ve inşaallah, Allah’ın sıyanet ve inayetiyle azaptan masûn ve
            mahfûz oluruz.
            Allahım! Biz günah işleyip nefsimize zulmettik. Sen bizim büyük, küçük bütün
            günahlarımızı bağışla. Çünkü onları ancak Sen bağışlayabilirsin. Bizi ahlak, amel ve
            sözlerin en güzeline ulaştır. Şüphesiz, onların en güzeline ulaştıracak Senden başka hiç
            kimse yoktur. Onların çirkin olanlarını da bizden uzak tut. Tut ki, Senden başka onları
            bizden uzak tutacak bir kimse yoktur.
            Lebbeyk ya Rab! Fermanına uydum. Divanına geldim. Büyük bir sürurla emrine ve
            davetine icabet ettim. Her zaman etmeye de âmâdeyim. Her hayır ve güzellik Senin
            elindedir. Mağfiretini istiyor ve tevbelerimizi kabul buyurmanı rica ediyoruz. İnandık
            Allahım gönderdiğin bütün peygamberlere, indirdiğin bütün kitaplara ve hepsini tasdik
            ettik, hepsini hak bildik.
            Allahım! İçimizi hayâ hisleriyle donat ve o hayâyı dışımıza aksettir. Kalblerimizi
            sürûr ve huzûr ile doldur.
            Allahım! Bizi hayır ve hasenâtı bol, cömert ve kendisini dünyanın fâniyât ü zâilâtından
            çekmiş kullarından eyle; cimri, aksiyon ve hareketten uzak, olduğu yere çakılakalmış,
            söz getirip götüren, gurur ve kibire kapılmış ve fesat için uğraşan kimselerden eyleme.
            Allahım! Lüzumsuz yere konuşup gevezelik yapmaktan, kıtlıktan, haddini aşmaktan,
            geçim sıkıntısından, kesin olmayan bilgiye ve zanna tâbi olmaktan, sarhoşluk veren
            şeylerden, felçten, hırstan, sar’a hastalığından, sihir ve büyüden, kabalık ve sertlikten,
            faize bulaşmaktan, koyu ve karanlık fitnelere sürüklenmekten ve sıkıntılı bir hayat
            sürmekten sana sığınıyoruz.
            Allahım! İçinde bulunduğumuz şu günün evvelini sulh ü salâh, ortasını felah, sonunu
            da her bakımdan muvaffakiyetli kıl ve günümüzü saadet, şehadet, tevbe, mağfiret ve
            iman ile sona erdir.
            Allahım! Günümüzün evvelini rahmetinle şenlendir. Ortasını bizim için dünyaya
            rağbet ve hırstan uzak eyle. Sonunda da ikram ve mağfiretinle bizi ayrıca sevindir.
            Allahım! Bize hayatın tasalardan en uzak ve hoş olanını, ömrün en bahtiyarını, rızkın
            da en geniş ve faydalı olanını ihsan et.
            Allahım! Affınla bizi affet; fazlınla da günahlarımızı bağışla.
            Sübhansın Allahım; bütün kemâl sıfatlarını hâiz, topyekün noksan vasıflardan da
            uzaksın. Sana sonsuz hamd ve sena olsun. Ben, Seni, Senin büyüklüğüne layık bir
            şekilde asla sena edemem. Sen, kendini nasıl sena etmişsen öyle azametli, öyle
            merhametlisin. Şanın ulu, medh ü senân da pek yücedir. Orduların asla hezimet
            yaşamaz. Sana verilen söze muhalif davranılmaz. Senden başka bir ilah da katiyen
            bulunmaz.
            Sen Sübhansın; mükemmel bütün evsâf ile muttasıf, bütün eksikliklerden de berîsin.
            Biz Sana bihakkın ibadet edemedik ey Ma’bûd! Sen Sübhansın; her türlü noksandan
            münezzehsin. Biz Seni hakkıyla bilemedik ey Ma’rûf! Sen Sübhansın; bütün
            eksikliklerden müberrâsın. Biz Sana hakkıyla şükredemedik ey her dilde Meşkûr!
            Allahım! Bize bahşettiğin nimetlerine karşı içimizi şükür hisleriyle doldur! Şüphe yok
            ki Senin kudretinin vasıfları yarattıklarının evsâfından çok, çok yücedir. Sen mahlûkatı
            yaratırken ona şahit olan bir zıttın olmadığı gibi, ruhları yaratırken Sana mâni olacak bir
            mislin ve benzerin de yoktu.
            Allahım! Ağlamayan gözden, ürpermeyen gönülden, huşû duymayan kalbden, fayda
            vermeyen ilimden, doyma bilmeyen nefisten, kabul edilmeyen duadan ve yardıma
            muhtaç hâllere düşmekten Sana sığınıyoruz.
            Allahım! Kur’ân’ın sırlarını bizim idraklerimize de aç, bizi nur libasıyla donat, letâif
            deryasına daldır ve gökçek yüzlülere bahşettiğin marifet lütuflarını bizim başımızdan
            aşağıya da sağanak sağanak yağdır. Ey bütün nurların kaynağı Nûru’l-Envâr, ey Latîf ü
            Settâr! Senden, enbiyanın kandili, evliyanın nurlu alemi, asfiyanın kameri, ins ü cin
            âlemlerinin güneşi, doğu ve batı ufuklarının ışığı Efendimiz Hazreti Muhammed’e (aleyhi
            efdalü’s-salavât ve ekmelü’t-tahiyyât) salât etmeni ve o salavât hürmetine vücûdumuzu irfan
            semalarına yükseltmeni, şühûdumuzu da ihsan makamında sabit eylemeni diliyoruz.
            Ey Allah, ey Nûr, ey Vâsi’, ey Ğafûr! Ey sema Kendi emriyle bina edilen, arz
            kudretiyle döşenen, yüksek dağlar hikmetiyle sapasağlam dikilen, Ay ve Güneş’in nur
            ve ziyası fazlıyla ışık veren! Bütün yıldızların, Ay ve Güneşin kendisiyle parlayıp
            parıldadığı, bulutların kendisiyle gürleyip gökyüzünü çınlattığı ismin hürmetine Senden,
            bizi her türlü tehlikeden koruyacak bir sıyanet ve bütün hayatımızı tenvîr edecek parlak
            bir nur istiyoruz. “Bu bulutların şimşeğinin parıltısı neredeyse gözleri alıverecek.
            Allah gece ile gündüzü birbirine çeviriyor, geceyi gündüze, gündüzü geceye
            dönüştürüyor, sürelerini uzatıp kısaltıyor. Elbette bunda görebilenler için alınacak
            bir ders vardır.”
            “Tâ Sîn Mîm” Hoşnut olmadığı mûsikî aletlerinden, yalan ve iftiradan, başka haramlar
            irtikâp etmekten, hilekârlıktan, nefse uyarak başkalarıyla cedelleşmekten, hasedine
            mağlup düşmüş hasetçilerin ve isyanından utanmayan fâcirlerin komplolarından, gece
            ve gündüzün elîm hâdiselerinden ve ins ü cinnin şerrinden yüceler yücesi, azamet
            tahtının yegâne sultanı Allah’a sığınırız. “Ya Hafîz! Bizi muhafaza buyur. (3 defa)”
            Ey kullarının yüce dostu ve her şeyin hâkimi olan Veliyy ü Vâlî! Ey kadri yüce, şanı
            yüksek, müteâl Aliyy ü Âlî! Ey Kendisinden başka bir ilah olmayan, keyfiyeti
            Kendinden başka herkese meçhûl olan! Ey Allah, ey Rahman, ey Hayy, ey Kayyûm, ey
            Hakk, ey Vekîl, ey Vâhid, ey Ehad, ey Samed, ey “doğurmamış ve doğmamış olan.
            Hiçbir şey Kendisine denk olmayan!” Ne olur geçmiş bütün günahlarımı bağışla ve
            geriye kalan ömrümde beni günahlara düşmekten koru. Beni, razı olacağın tertemiz
            ameller işlemeye muvaffak kıl. Tevbelerimi de ne olur kabul buyur, ey Rab, ey Vehhâb,
            ey Fettâh, ey Muhyî, ey Mümît, ey Kahhâr, ey Selam! “Rabb-i Rahim’den sözle olan bir
            selâm yine onlaradır. (7 defa)” “Onların hakkından gelmek için Allah sana yeter. O
            hakkıyla işitir ve bilir. (3 defa)”
            Gerçek ilah Allah’tır ve O’ndan başka bir ilah yoktur. Allah ismi O’na has bir ism-i
            zât ve alemdir. Küllî ve umumî rahmet sahibi Rahmân.. donanım, konum ve liyakate
            göre bol bol merhamet eden Rahîm.. her şey ve herkesin üzerinde tasarruf sahibi
            Melik.. Zâtında mukaddes ve münezzeh, fiillerinde mutahhir ve munazzif Kuddûs..
            ayıplardan sâlim ve herkes için selâmet kaynağı Selâm.. Kendi rubûbiyetinin şahidi ve
            herkese güven vaadeden Mü’min.. herkesi ve her şeyi her an görüp gözeten
            Müheymin.. eşi, benzeri olmayan yegâne gâlip ve Azîz.. elin ulaşmadığı, gücün
            yetmediği hâkim-i mutlak bir Cebbâr.. ululuk, Zâtının lazımı bir ulu Mütekebbir..
            zâhir-bâtın her şeyi yaratan Hâlık.. örneği kendine ait, her şeyi kusursuz var ve inşâ
            eden Bâri’.. şekil ve sûret veren Musavvir.. her türlü günah ve hataları yarlığayan
            Ğaffâr.. her şeyi Kendi iradesine râm eden Kahhâr.. karşılıksız bol bol hibede bulunan
            Vehhâb.. her ihtiyaç sahibini ihtiyacına göre rızıklandıran Rezzâk.. hayır kapılarını
            açan ve gâileleri savan Fettâh.. olmuş-olacak, cüz’î-küllî her şeyi bilen Alîm.. can
            alan, ruhları sıkan ve erzâkı kısan Kâbıd(z).. genişletilecekleri genişleten, ruhlara
            inşirah veren, her şeyi bereketlendiren Bâsıt.. dünyada, ukbada istediğini alçaltan
            Hâfıd(z).. burada ve ötede dilediğini yükselten Râfi’.. dilediğini azîz kılan ve
            şereflendiren Muizz.. istediğini zelîl ve rüsvay hale getiren Müzill.. gizli-açık her şeyi
            duyan ve itibara alan Semî’.. her şeyi Zâtına mahsus basarla gören Basîr.. dilediği gibi
            hüküm veren biricik hüküm sahibi Hakem.. her icraatında adl ü istikameti takip eden
            Adl.. en ince noktalara kadar ihtiyaçları gören, gözeten Latîf.. herkesten ve her şeyden
            haberdar Habîr.. suçluyu hemen cezalandırmayıp düşünme mühleti veren Halîm.. en
            büyük ve ulu, Azîm.. dilediği günahları bağışlayan Ğafûr.. şükredeni mukabelesiz
            bırakmayan ihsan sahibi Şekûr.. kadri yüce, şanı yüksek, müteâl Aliyy.. idrakin ihata
            edemeyeceği, ululardan ulu Kebîr.. arz u sema ve içindekileri koruyup muhafaza eden
            Hafîz.. gıda veren, bakıp koruyan Mukît.. her şeye yeten ve herkesin hesabını görecek
            ol an Hasîb.. nefislerde ürperti ve haşyet hâsıl eden Celîl.. iyilik ve ihsanı bol
            keremkânî Kerîm.. zâhir-bâtın her şeyi görüp kontrol eden Rakîb.. dualara icabet eden
            ve isteklere mukabelede bulunan Mücîb.. ilm ü rahmetiyle her şeyi kuşatan ve her
            şeyiyle nâmütenâhî olan Vâsi’.. her şeyi yerli yerinde vaz’eden Hakîm.. bazı kullarını
            muhabbete mazhar kılan Vedûd.. zâtî şan ve şeref sahibi Mecîd.. ölümden sonra dirilten
            ve diriliş erleri gönderen Bâis.. her şeyi ra’ye’l-ayn bilen Şehîd.. varlığı kendinden ve
            değişmeyen bir zât olan Hakk.. güvenilip dayanılan ve Kendisine itimat edilen Vekîl..
            dilediğini dilediği gibi icrâ eden kuvvet sahibi Kaviyy.. kudret-i kâhire sahibi Metîn..
            dost ve yardımcı Veliyy.. herkesin hamd ü senâsının biricik mercii Hamîd.. her işi ve
            davranışı sayıp dökecek olan Muhsî.. her şeyi ilk yaratan Mübdi’.. hayattan sonra
            ölümü, ölümden sonra da hayatı geri veren Muîd.. maddî-manevî hayat veren Muhyî..
            verdiği hayatı alıp öldüren Mümît.. hayatı Kendinden, ebedî Hayy.. Kendi Kendine
            kâim, Kayyûm.. aczi söz konusu olmayan kâdir u kâhir Vâcid.. mutlak fazl ve şeref
            sahibi Mâcid.. nazîri, veziri, dengi, benzeri olmayan bir yektâ Vâhid.. ikincisi olmayan
            tek, Ehad.. herkesin muhtaç olduğu müstağnî Samed.. her şeye gücü yeten Kâdir..
            mutlak iktidar sahibi Muktedir.. öne alan, öne çıkaran Mukaddim.. geriye bırakan
            Muahhir.. varlığının başlangıcı olmayan ezelî, Evvel.. varlığının sonu olmayan ebedî,
            Âhir.. âyât ve âsârıyla apaçık Zâhir.. Zât’ı, hakikatiyle ihata edilmeyen Bâtın..
            kâinatları idare eden, her şeyi gözeten Vâlî.. her türlü noksanlıktan müberrâ bir ulu,
            Müteâl.. durumuna göre herkese iyilikte bulunan Berr.. tevbeye sevk eden ve tevbeleri
            kabul buyuran Tevvâb.. suçluları tecziye eden Müntakim.. sürekli in’am ve ihsanda
            bulunan Mün’im.. günahları silip süpüren, seyyiâtı hasenâta çeviren Afüvv.. fenalıklara
            karşı kullarına müşfik olan Raûf.. mülkün tek sahibi olan Mâlikü’l-mülk.. sonsuz
            celâlle ikram ve cemâli cem’ eden Zü’l-celâli ve’l-ikram.. terbiyenin bütün levâzımını
            câmi’ şekilde terbiye eden Rabb.. her hükmünde âdil olan Muksit.. zâtında her türlü
            kemâlâtı cem’ eden ve herkesi toplayıp biraraya getiren Câmi’.. kimseye muhtaç
            olmayan Ğaniyy.. zenginlik bahşeden ve gönülleri zengin kılan Muğnî.. dilediği şeyleri
            veren Mu’tî.. istemediği şeyleri vermeyen Mâni’.. sebebiyet verenlere göre zararları
            yaratan D(z)ârr.. faydalı şeyler veren Nâfi’.. her şeyin biricik ışık kaynağı Nur..
            hidayete erdiren ve gönülleri hidayete açan Hâdî.. eşi-benzeri olmayan şeyler yaratan
            Bedî’.. Kendisi için fenâ söz konusu olmayan Bâkî.. dilediğine dilediğini temlik eden
            gerçek sahip, Vâris.. doğru noktaya ulaştıran Reşîd.. yakışıksız şeylere hüsn-ü
            muamelede bulunan Sabûr sadece O’dur. Celle celâluhû. O’nun şanı, gönüllerde ürperti
            ve haşyet hâsıl edecek kadar yücedir. “O’nun benzeri hiçbir şey yoktur. O, her şeyi
            hakkıyla işiten ve gören Semî’ u Basîr’dir.” “Allah bize yeter; O ne güzel vekildir!”
            “O, ne güzel Mevlâ ve ne güzel yardımcıdır!” “Bizi bağışla ey Rabbimiz; şüphesiz
            dönüşümüz Sanadır.”
            Ey kendisi için fenâ asla söz konusu olmayan Dâim! Ey zevâlden berî ve münezzeh
            olan Kâim! Ey hiçbir vezire ihtiyaç duymadan kâinâtı idare ve tedbîr eden Müdebbir!
            Bize, anne-babamıza, erkek-kadın bütün müminlere, hepsine, her zorluğu kolay hale
            getir.
            Allahım! Senin verdiğine mâni olacak, men ettiğini verecek, kazânı geri çevirecek,
            hükmünü değiştirecek, dalâletiyle başbaşa bıraktığını hidayet edecek, hidayetini murad
            buyurduğunu dalâlete sürükleyecek, zor kıldığını kolaylaştıracak, kolay hâle getirdiğini
            zorlaştıracak hiçbir kimse, hiçbir merci’ ve hiçbir otorite yoktur. Mal ve makam
            sahiplerinin sahip olduğu şeyler de, Senin lütuf ve ihsanının yerine geçip kendilerine
            fayda vermez.
            Benim Rabbim Sübhan’dır; bütün kemâlât ile muttasıf, her eksiklikten de münezzehtir.
            Kadri yüce, şanı yüksek, müteâl Aliyy.. en büyük ve ulu, Azîm.. her şeye yeten ve
            herkesin hesabını görecek Hasîb.. dilediği gibi hüküm veren biricik hüküm sahibi
            Hakem.. her icraatında adl ü istikameti takip eden Adl.. zâhir-bâtın her şeyi görüp
            kontrol eden Rakîb.. ulular ulusu Bâzih.. yegâne azamet sahibi Şâmih.. dualara icabet
            eden ve isteklere mukabelede bulunan Mücîb.. kimseye muhtaç olmayan Ğaniyy.. doğru
            noktaya ulaştıran Reşîd.. yakışıksız şeylere hüsn-ü muamelede bulunan Sabûr..
            nefislerde ürperti ve haşyet hâsıl eden Celîl.. eşi-benzeri olmayan şeyler yaratan Bedî’..
            her şeyin biricik ışık kaynağı Nur.. her hükmünde âdil olan Muksit.. zâtında her türlü
            kemâlâtı cem’ eden ve mahşerde herkesi toplayıp biraraya getiren Câmi’.. dilediği
            şeyleri veren Mu’tî.. istediği şeyleri vermeyen Mâni’ yalnız O’dur.
            Allah’tan başka bir ilah yoktur. Güvenilip dayanılan ve Kendisine itimat edilen Vekîl,
            her şeyi ra’ye’l-ayn bilen Şehîd O’dur. Allah’tan başka bir ilah yoktur. Kudret-i kâhire
            sahibi Metîn, zâtî şan ve şeref sahibi Mecîd O’dur. Allah’tan başka bir ilah yoktur.
            Nazîri, veziri, dengi, benzeri olmayan bir yektâ Vâhid, kâinatları idare eden, her şeyi
            gözeten Vâlî yine O’dur. Her türlü tehlike ve korkuya karşı, “Lâ ilâhe illallah
            Muhammedün Resûlullah/Allah’tan başka ilah yoktur. Muhammed (aleyhissalâtü vesselâm)
            O’nun elçisidir. (3 defa)”; her türlü bolluk ve bereket için, “elhamdülillah/Bütün hamd ü
            senalar Allah’a mahsustur”; her türlü genişlik için, “eşşükru lillah/şükür Allah’adır”;
            hayret ve hayranlık uyandıran her şey için, “sübhanallah/Allah’ın şanı yücedir. O bütün
            evsâf-ı kemâliyenin biricik sahibidir”; her darlık için, “hasbiyallah/Allah bana yeter”;
            bütün günahlar için, “estağfirullah/Allahım, beni bağışla”; her üzüntü ve keder için,
            “mâşâallah/Allah neyi dilerse o olur”; kader ve kazanın her türlüsü için, “tevekkeltü
            alallah/Allah’a dayandım ve tevekkül ettim”; bütün musîbetler için, “innâ lillah/biz
            Allah’a aidiz, O’ndan geldik, O’na döneceğiz”; her tâat ve ma’siyet için, “lâ havle velâ
            kuvvete illâ billah/tâatleri yerine getirmek ve günahlardan uzak durmak ancak Allah’ın
            havl ve kuvvetine dayanmakla olur” ve her türlü hüzün için de, “isteantü
            billah/Allah’ın yardımına sığındım” deriz. Bütün bunlara karşı hazırlığımız işte bu kudsî
            kelimeler ve onlara temel teşkil eden mülahazalardan ibarettir.
            “Allahım! Senden başka ilah olmadığına, Senin hiçbir ortağın bulunmadığına ve
            Hazreti Muhammed’in (aleyhissalâtü vesselâm) Senin kulun ve resûlün olduğuna; Seni,
            hamele-i arşını, meleklerini ve bütün mahlûkatını şâhit tutarak sabahladık. Gerçek güç
            ve kuvvet Aliyy ve Azîm olan Allah’a aittir. (3 defa)” Ey dünyada Rahman, âhirette de
            Rahîm isminin tecellîleriyle muamelede bulunan Allahım! Bizi affet, bizi bağışla, bize
            merhamet et; bizim Mevlâmız Sensin ve Sen rahmet ve şefkati en hayırlı, en güzel
            olansın.
            Maddî-manevî hastalıklara şifa bahşeden Allah’ın adıyla ki O Allah, Kendini bize
            “esmâ-i hüsnâ”sıyla bildiren ve sıfât-ı sübhâniyesiyle zihin, mantık ve
            muhâkemelerimize bir çerçeve vaz’eden, bütün esmânın Müsemmâ-yı Akdesi ve bütün
            evsâf-ı kemâliyenin Mevsûf-u Münezzehi, ulûhiyet tahtının biricik mâliki ve rubûbiyet
            arşının sahib-i bîmisali Zât-ı Ecell ü A’lâ’dır. Yarattıklarının ihtiyaçlarını karşılama ve
            sıkıntılarını gidermede kâfî Allah’ın adıyla ki, O Allah, “Mâbud-u bi’l-hak” ve
            “Maksud-u bi’l-istihkak”tır. Kullarına afv u afiyet ihsan eden Allah’ın adıyla ki, O
            Allah, yarattığı her şeyle Kendini ifade eden ve bin bir dille vicdanlara varlığını
            duyuran, böylece zamandan, mekândan münezzeh olduğu hâlde her yerde hâzır ve nâzır
            bulunduğunu hatırlatan bir Mâlum-u Müteâl ve bir Mevcud-u Bîmisaldir. “Yüce ismi
            anılınca ne yerde ne de gökte hiçbir şeyin zarar veremeyeceği Allah’ın ismiyle ki, O
            Semî’ ve Alîm’dir. (3 defa)”
            Ey maddî-manevî hayat veren Allahım! Hem dünya hem de âhiret yurdunda, bize de
            sıhhat ve afiyet içinde güzel bir hayat lutfet. Şüphesiz Sen her şeye Kâdirsin. “En iyi
            koruyan Allah’tır ve O, Merhametliler Merhametlisi’dir.” “Allah, ilmi ve kudretiyle o
            kâfirleri arkalarından kuşatmıştır. Onlar ne derse desin, o çok şerefli bir Kur’ân’dır.
            O’nun aslı Levh-i Mahfuz’dadır.” “Namazlara, hele salât-ı vustaya dikkat edin ve
            kalkıp huşû ile Allah’ın huzurunda durun.” “Hiçbir kimse yoktur ki, üzerinde bir
            gözetleyici, bir koruyucu bulunmasın.” Ne güzel koruyucudur Allah! “Ey koruyup
            kollayan, muhafaza eden! Bizi her türlü kötülük ve zarardan koru. (3 defa)” “Sonra o
            kederin peşinden üzerinize bir güven duygusu indirdi. Sizden bir kısmını bürüyen
            tatlı bir uyku hali verdi. Bir kısmınız ise can derdine düşmüş, Allah hakkında cahiliye
            devrindekine benzer, gerçek dışı şeyler düşünüyorlar: “Bu işin kararlaştırılmasında
            bizim yetkimiz mi var?” diye söyleniyorlardı. De ki: “Bütün yetki ve hüküm
            Allah’ındır.” Onlar aslında içlerinde, sana karşı açığa vuramadıkları bir şeyler
            saklıyor ve kendi aralarında: “Bu emir ve komuta işinde bir payımız olsaydı, şimdi
            burada olmaz, öldürülmezdik.” diyorlardı. De ki: Siz evlerinizde dahi olsaydınız,
            haklarında ölüm takdir edilenler, mutlaka düşüp ölecekleri yerlere doğru
            çıkacaklardı. Allah, sizin içinizde olanı sınamak ve kalblerinizi her türlü vesvese ve
            kirden arındırıp pırıl pırıl yapmak içindir ki bunu başınıza getirdi. Allah sinelerin
            özünü dahi bilir.” “Müttakiler: “Ey bizim kerim Rabbimiz, biz iman ettik,
            günahlarımızı bağışla ve bizi cehennem azabından koru!” diye yalvarırlar. Onlar
            sabırlı, imanlarında sadık ve samimî, Allah’ın huzurunda itaatle divan duran,
            mallarını hayırda harcayan, seher vakitlerinde Allah’tan af dileyen müminlerdir.
            Allah’tan başka ilah bulunmadığına şahid bizzat Allah’tır. Bütün melekler, hak ve
            adaletten ayrılmayan ehl-i ilim de bu gerçeğe, Azîz ve Hakîm (mutlak galip, tam
            hüküm ve hikmet sahibi) Allah’tan başka ilah olmadığına şahittirler. Allah katında
            hak din, İslâm’dır.” “Haydi, siz akşama girerken, sabaha çıkarken Allah’ı takdis ve
            tenzih edin, namaz kılın! Göklerde ve yerde hamd, güzel övgü O’na mahsustur. İkindi
            vaktinde de, öğleye girerken de, O’nu takdis ve tenzih edin, namaz kılın! O, ölüden
            diriyi çıkarır, diriden ölüyü çıkarır ve ölmüş toprağa hayat verir. İşte siz de öldükten
            sonra böylece diriltileceksiniz.” “Benim Mevlâm, o kitabı indiren Allah’tır ve O
            bütün salih kulların koruyucusudur.” “Ben benim de, sizin de Rabbiniz olan Allah’a
            dayanıp güvendim. Hiçbir canlı yoktur ki mukadderatı O’nun elinde olmasın.
            Rabbimin gösterdiği yol doğrudur.” “Biz neden Allah’a tevekkül etmeyelim ki
            gireceğimiz yolları bize O gösterdi. Bize verdiğiniz her türlü eza ve sıkıntıya
            sabredeceğiz. Tevekkül edenler yalnız Allah’a dayanıp güvenmelidirler. ” “De ki:
            ‘Allah bizim hakkımızda ne takdir etmiş, ne yazmışsa başımıza ancak o gelir.
            Mevlâmız, sahibimiz O’dur. Onun için müminler yalnız Allah’a dayanıp
            güvensinler.’” “Eğer Allah sana bir sıkıntı, bir zarar dokundurursa, onu yine O’ndan
            başka giderecek yoktur. Şayet sana hayır dilerse, o durumda O’nun bu lütfunu
            engelleyebilecek de yoktur. O, lütfunu, ihsanını kullarından dilediğine eriştirir. O,
            öyle Ğafûr, öyle Rahîm’dir.” “Yeryüzünde kımıldayan hiçbir canlı yoktur ki rızkı
            Allah’a ait olmasın. Allah her canlının hayatını geçirdiği yeri de, öleceği yeri de
            bilir. Bütün bunlar apaçık bir kitaptadır. ” “Nice canlı mahlûk var ki, rızıklarını
            kendileri taşıyamazlar. Ama sizi de, bütün onları da rızıklandıran Allah’tır. O her
            şeyi hakkıyla işitir ve bilir.” “Allah’ın insanlara göndereceği herhangi bir nimeti
            engelleyip tutacak güç bulunmaz. O’nun vermediğini gönderecek bir kuvvet de
            yoktur. O, öyle Azîz ve öyle Hakîm’dir.” “Gerçek şu ki: Gökleri ve yeri yok olmaktan
            koruyan Yüce Allah’tır. Şayet onlar yıkılacak olursa onları Allah’tan başka kimse
            tutamaz. Doğrusu O Halîm’dir, Ğafûr’dur.” “Eğer Allah sana bir sıkıntı, bir zarar
            dokundurursa, onu yine O’ndan başka giderecek yoktur. Şayet sana hayır dilerse, o
            durumda O’nun bu lütfunu engelleyebilecek de yoktur. O, lütfunu, ihsanını
            kullarından dilediğine eriştirir. O, öyle Ğafur, öyle Rahîm’dir. ” “Eğer onlara:
            “gökleri ve yeri yaratan kimdir?” diye sorarsan “Allah!” derler. De ki: “Peki
            öyleyse, şimdi baksanıza Allahtan başka ibadet ettiğiniz şu nesnelere: Şayet Allah
            bana bir musibet verirse bunlar o musibeti giderebilirler mi? Yahut bana rahmet ve
            nimet vermek isterse o rahmeti engelleyebilirler mi? Şu hâlde sen şöyle de: “Allah
            bana kâfidir. Güvenecek yer arayanlar da, yalnız O’na dayanıp güvensinler.” “Allah
            bu yardımı sırf size müjde olsun ve kalbleriniz bununla müsterih olsun diye yaptı.
            Nusret ve zafer, ancak Azîz ve Hakîm olan Allah tarafından gelir.”
            “Kâf Hâ Yâ Ayn Sâd!” “Hâ Mîm. Ayn Sîn Kâf!” Allahım! İstek ve ihtiyaçlarımıza
            cevap ver ve bize şefkatinle muamelede bulun. O Allah’tır. Allah ismi O’na has bir
            ism-i zât ve alemdir. Her şeye gücü yeten Kâdir, müstehak olanları kahreden Kâhir, âyât
            ve âsârıyla apaçık Zâhir, Zât’ı, hakikatiyle ihata edilmeyen Bâtın, her şeyi yoktan var
            eden Fâtır, en ince noktalara kadar ihtiyaçları gören, gözeten Latîf, herkesten ve her
            şeyden haberdar olan Habîr O’dur. Celle celâluhû. O’nun şanı çok, çok yücedir.
            “O’nun sözü haktır. Sûra üfleneceği gün de hâkimiyet O’nundur. Görünmeyeni de,
            görüneni de, olmuşu da, olacağı da O bilir. O, Hakîm ve Habîr’dir.” Ben, Kaviyy,
            Metîn, Latîf, Kâfî, Hafîz olan, uyuklama ve uyku gibi avârızdan münezzeh bulunan Hayy
            u Kayyûm’a sığındım. Ey şefkat ve ihsanı bol Hannân u Mennân, ey semâvât u arzı eşsiz
            benzersiz yaratan Bedî’, ey hayatı kendinden olan ve bütün varlık ayakta tutmasıyla
            ayakta duran Hayy u Kayyûm, ey celâl ve ikrâmı yüce Zâtında cem’ eden Zü’l-celâli
            ve’l-ikram! Ulûhiyetinin azameti hürmetine, tabiatlarımızı beşeriyetin dar mahbesinden
            kurtarmanı ve ruhlarımızı ulvî âlemlerin sekenesi olan meleklerle beraber yüceltmeni
            diliyoruz. Ey sınırsız esmâ-i hüsnasının tecellilerini göstermek için yarattıklarını halden
            hâle çeviren Muhavvilü’l-ahvâl, hâlimizi en güzel hale çevir. Ey sürpriz lütufların
            sahibi Hafiyyü’l-eltâf, bizi korktuklarımızdan emin eyle. Sübhansın Allahım; bütün
            eksikliklerden berîsin. Her hamd Sana mahsustur. Seni tenzih ü tesbihle beraber, Sana
            hamd ü sena ederim. Yine şehadet ederim ki, Senden başka ilah yoktur. Huzurunda
            yalvarıyor, tevbede bulunuyor ve beni bağışlamanı diliyorum. Ne olur, tevbemi kabul
            buyur ve beni bağışla.
            Allahım! Nuru bütün varlıklardan önce yaratılan ve zuhûru âlemlere rahmet olan
            Efendimiz Hazreti Muhammed’e (aleyhi elfü elfi salâtin ve selâm), geçmiş ve gelecek bütün
            mahlûkat sayısınca, onlardan rahmetinle Cennet’e aldıkların ve isyanlarıyla kendilerini
            Cehennem’e müstahak olanlar adedince salât eyle. Öyle bir salât ki, bütün sayıları,
            bütün sınırları içine alsın. Sınırsız, sonsuz, nihayetsiz ve kesintisiz olsun. Senin O’na
            olan dâimî, bâkî ve sonsuz ilminle beraber durmadan devam eden salâtınla birlikte bu
            salâtın aynısı da O’nun âl ü ashâbının ve güzide neslinin üzerine olsun. Bunu Senin
            rahmetinden diliyoruz, ey Merhametliler Merhametlisi! “İzzet ve kudret sahibi olan
            senin Rabbin onların bütün bâtıl iddialarından münezzehtir, yücedir. Selam bütün
            peygamberleredir. Bütün hamdler Âlemlerin Rabbi Allah’adır.”
            Ey Allahım, ey Rabbimiz! Dua ve yakarışlarımızı kabul buyur; şüphesiz Sen gizli-açık
            her şeyimizi duyan ve itibara alan, cüz’î-küllî her şeyi bilen Semî’ u Alîm’sin.
            Allahım! Bize her hayrı lutfet ve bizi her şerden koru.
            Allahım! Kalblerin tabîp ve devası, bedenlerin afiyet ve şifası, gözlerin nur ve ziyası
            Efendimiz Hazreti Muhammed’e ve âl ü ashâbına salât eyle. Âlemlerin Rabbi Allah’a
            sonsuz hamd ve sena, Peygamberimiz Efendimiz Hazreti Muhammed’e (aleyhissalâtü
            vesselâm), tertemiz aile fertlerine ve güzîde sahabesine de salât ve selâm olsun.
            Kelâm-ı Kadîmin, Resûl-i Kerîm’in, cemî-i enbiya ve mürselîn hakkı için, Evrâd-ı
            Kudsiye ve içindeki yüce hakâik hürmetine, ey ihtiyaçları gideren ve belaları defeden
            Allahım, bizden de bela ve musibetleri uzaklaştır. Bizi ve anne-babamızı hüsn-i hâtime
            ile rızıklandır. Huzuruna gelirken dünyadan en güzel hâl üzere ayrılmayı hepimize nasip
            eyle. Âmîn! Âmîn! Âmîn! Allah’ın sonsuz salât ve selâmı, Efendimiz Hazreti
            Muhammed’e, ehline ve ashâbına olsun.</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Ey Mevlâm, ey nazîri, veziri, dengi, benzeri olmayan bir yektâ olan Vâhid! Ey
            Mevlâm, ey Dâimî ve Sermedî, ey kadri yüce, şanı yüksek, müteâl Aliyy, ey her şeyi
            yerli yerinde vaz’eden Hakîm!
            Allahım! Bu fakir kulunun kalbi Senin (kudret) ellerin arasında evrilip çevrilmekte,
            ruhu da Senin kurb-u huzurundaki seyrini devam ettirmektedir. Sen bu kuluna şuhûdunla
            lütufta bulun.
            Allahım! Cömertliğini sergileyip beni vücut mertebelerinde terakki ettir. Bana kemâl
            rayihalarını duyur. Her hâlimde bana cemâl-i ekberini göster. Bana nazar kıl; kıl ki, ben
            Senin muhtaç kulunum. Sense bu küçük kulun Büyüklerden Büyük Seyyidisin. Sen
            Seyyidler Seyyidisin. Susuzluktan, susuzluktan sinem kebap oldu. Recam odur ki, Senin
            muhabbet kâselerinden içip kanayım ve kurb mertebelerinde terakkî etmeye muvaffak
            olayım. Allahım, lütfen beni bu emelime nâil eyle. Sen Seyyidler Seyyidi, azametiyle
            başdöndüren, her türlü noksanlıktan müberrâ bir Müteâl’sin. Dilediğini işlemeye
            muktedirsin. Ne olur, bana da şanına yaraşır şekilde muamelede bulun. Beni, hususî
            payelerle ödüllendirdiğin, muhabbetine mazhar eylediğin kullarından olabilmem için
            ihtiyacım olan daha fazla ihsanlarına layık hâle getir. Yüce katında sıdk mahalline,
            şuhûd tecellîlerine, rıza makamına ve kurb derecesine beni de ulaştır. Tecelli-i mutlak
            ile tanıştır. Bu makamda ilham buyurduğun lütuflarına, onlara yaraşır şekilde tercüman
            olabilmem için hislerimin üzerindeki bağları çöz. Ey kadri yüce, şanı yüksek, müteâl
            Aliyy! Ey en büyük ve ulu olan Azîm! Ey suçluyu hemen cezalandırmayıp düşünme
            mühleti veren Halîm! Ey olmuş-olacak, cüz’î-küllî her şeyi bilen Alîm! Ey eşi, benzeri
            olmayan yegâne gâlip ve Azîz! Ey irade eden ve dileyen Mürîd! Ey nefislerde ürperti ve
            haşyet hâsıl eden Celîl! Ey her şeye gücü yeten Kâdir! Sübhansın, ey her şeyin biricik
            İlahı ve Mevlâsı!
            Ey Mevlâm, ey nazîri, veziri, dengi, benzeri olmayan bir yektâ olan Vâhid! Ey
            Mevlâm, ey Dâimî ve Sermedî, ey kadri yüce, şanı yüksek, müteâl Aliyy, ey her şeyi
            yerli yerinde vaz’eden Hakîm!
            Allahım! Engin ihatan, yüce izzetin, güzel kudretin, samedâniyet ve ferdâniyetin, her
            mevcûd, meşhûd, bâtın, ma’lum ve meçhûlü evirip çevirdiğin azametin, tenzihin, kâhir
            ve gâlip hükmün, gizli ve korunmuş sırrın, gizlilerden gizli emir ve icrâatın ve ilminin
            nihayetsiz kuşatıcılığı içerisindeki sırrının sırrının sırrı hürmetine Sana yalvarıyorum:
            Beni kemâl makamında Sana en güzel ve mütemadi teveccühle cemâl ufkuna ulaştır.
            Beni şâhid ve meşhûd kıl ey varlığı Kendinden olan, her yerde yalnız Kendisine ibadet
            edilen, her şeyi gören ve her şeyde görülen Mevcûd u Ma’bûd ve Şâhid ü Meşhûd!
            Ey Mevlâm, ey nazîri, veziri, dengi, benzeri olmayan bir yektâ olan Vâhid! Ey
            Mevlâm, ey Dâimî ve Sermedî, ey kadri yüce, şanı yüksek, müteâl Aliyy, ey her şeyi
            yerli yerinde vaz’eden Hakîm!
            Efendimiz Hazreti Muhammed’e (aleyhi efdalüssalavât ve ekmelüttahiyyât), tertemiz âline,
            kerem ve iyilik numunesi ashâbının her birine salât ü selâm eyle ve o salavât hakkı için
            dualarımı kabul buyur Allahım! Âmîn!</turkce>
        <anlam></anlam>
        <adet>3</adet>
    </dua>


    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Allahım! Dünyada ve âhirette karşılaşacağım her korku ve endişe için
            “lâilâheillallah/Allah’tan başka ilah yoktur”; her gam ve tasa için “maşâallah/Allah
            neyi dilerse o olur”; her nimet için “elhamdülillah/hamd yalnız Allah’a mahsustur”; her
            kolaylık ve zorluk için “eşşükru lillah/şükür sadece Allah’adır”; hayret ve hayranlık
            uyandıran her bir şey için “Sübhanallah/Allah bütün noksanlardan pak ve müberrâ,
            bütün kusurlardan mukaddes ve muarrâdır”; her bir günah için
            “estağfirullah/bağışlanmamı Allah’tan isterim”; her darlık ve zorluk için
            “hasbiyallah/Allah bana yeter”; her musibet için “innâ lillah ve innâ ileyhi
            râciûn/Allah’tan geldik, O’na aitiz ve O’na döneceğiz”; her kaza ve kader için
            “tevekkeltü alallah/Allah’a tevekkül ettim” ve her tâatı yapabilmek ve her mâsiyetten
            kaçabilmek için “lâ havle velâ kuvvete illâ billahilaliyyilazîm/kulluk yapmak ve
            mâsiyetlerden uzak durmak için ihtiyacım olan havl ve kuvvet, yalnız Aliyy ü Azîm
            Allah nezdindedir” kelime-i tayyibe-i mübarekelerini hazırladım.
            Allahım! Ne olur, lütuflarını artır, eksiltme; bizi yücelt, hakir düşürme; bize
            ihsanlarda bulun, mahrum eyleme; bizi tercih et, başkalarını bize tercih etme; bizi razı
            et, bizden razı ol ve dualarımızı kabul buyur. Ey Kerîm ve ey Erhamürrâhimîn! Bunları
            Senin engin kerem ve rahmetinden dileniyorum. Ne olur, isteklerime icabet eyle. Hamd
            ü sena, şükr ü minnet, medh ü tebcîl Mabud-u Mutlak Allah’ın Hakkı ve O’na
            mahsustur.</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Allahım! Unutkanlık ya da gaflet sonucu işlediklerimizden dolayı muâhazeye tâbi
            tutulmaktan, küçük günahlarımızdan ötürü hesaba çekilmekten, zellelerden dolayı ikâba
            maruz kalmaktan, Senin nezdinde bir kıymeti olmayan âdetlere meyletmekten,
            ibadetlerde gurura kapılmaktan, kapılıp aldanmaktan, muhalefet ederek hak ve hakikatle
            aramıza perdeler çekmekten, nimetlerini geri almandan, ansızın gelen cezalarından ve
            dünya ve âhirette bizi Senin hoşnutluğundan uzak tutacak her mülahaza, söz ve amelden
            Sana sığınıyoruz.
            Allahım! Senden enbiyanın mahza hidayet olan yollarını, asfiyanın duruluk ve
            seçkinliğini, müttakîlerin salih hâllerini, muhabbet yolundan gidenlerin şevkini,
            muhabbetine mazhar olmuş mahbupların vuslatını, yardımının kifayet ve yeterliliğini,
            vilayet ve dostluğunun her şeye bedel olan teminatını diliyoruz. Ey Mevlâmız,
            Yardımcımız, Seyyidimiz ve Rabbimiz! Bizi Kendinden uzaklaştırma. Rabbimiz! Bizi
            yakınlığınla şereflendir. Ey Rabbimiz! Kapından bizleri kovma. Ey Rabbimiz! Bizi
            fazlınla bürü. Ey Rabbimiz! Cömertliğinden bizi mahrum bırakma. Ey Rabbimiz! Bizi
            Senden başkasına teslim etme. Her beladan sâlim kıl. Huzurunun güzelliğinin
            parlaklığıyla serfiraz eyle. Kemâlin her yönüyle ekmeliyete ulaştır. Kusur ve
            noksanlardan arındır. Rabbimiz! İsteklerimiz Sana müteveccihtir, başkasına değil.
            Sığınağımız Sen, bizi koruyacak olan da Sensin. Huzurundan bizi boş ve haybet içinde
            çevirmekten Seni tenzih ederiz. Sen Kerîmsin. Hem Senin keremin mutlak bir keremdir.
            Biz fakir ve muhtaç kullarız. Sen ise Ğanî’sin. Yine Senin gınan bir gına-yı muhakkaktır.
            Allahım! Sen istemeyi, ezelde kemâl ötesi kemâl mertebeleriyle hususiyet bahşettiğin,
            fazileti hâiz, vesilenin sahibi, esrâr hazinelerinin fâtihi, nur hâlelerinin son halkası,
            huzur-u Rabbanîde irfanî işaretlerle yüce manaların kemâline işaret eden her latîf
            işaretin göz alıcı parlaklığı, yüce makam sahibi Efendimiz, sahibimiz ve şefaatçimiz
            Hazreti Muhammed’e (aleyhissalâtü vesselâm) verdin. Senden bizim dua ve taleplerimizi de
            kabul buyurmanı istiyoruz.
            Allahım! Vücut İkliminin Sultanı olan O Efendiler Efendisi’ne kemâl makamlarındaki
            cemâlinin ünsiyetinin salâtıyla salât et. Yine O’na, âline ve ashâbına sevenin
            sevdiklerine olan selâmıyla selâm et. “Selam bütün peygamberlere. Hamd Âlemlerin
            Rabbi Allah’a.”</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            “Allah’tan başka ilah yoktur. O birdir ve ortağı yoktur. Mülk bütünüyle O’nundur;
            hamd de O’na mahsustur. Hayatı veren de, ölümü yaratan da O’dur. O gerçekten her
            şeye kâdirdir. Dönüş de O’nadır. (5 defa)” “Allah’ın kapısından başka bir sığınak ve
            O’nun inayetinden başka bir necat vesilesi yoktur.
            Allahım! Selam Sensin, bütün kusurlardan sâlimsin ve herkes için selâmet
            kaynağısın. Her selâm Sana râcîdir. Bizim teveccühlerimize de selâm ve selâmetle
            mukabelede bulun ve bizi selâm ve selâmet yurdu olan Cennet’ine al Allahım! Ey
            celâl, cemâl, kemâl, bekâ ve ikram sahibi Allahım! Bereket Senin şiarın, ululuk da
            şanındır. Hamd yalnız Sana mahsustur. Ey Allahım, ey Settâr, ey Azîz, ey Ğaffâr, ey
            Celîl, ey Cebbâr, ey Vâhid ve ey Kahhâr! Merhametine sığınıyor, dergâh-ı izzetinde
            Senden dileniyoruz. Ey ayıpları örten Settâr, bizim ayıplarımızı da ört. Ey günahları
            çokça bağışlayan Ğaffâr, bizim günahlarımızı da bağışla. Ey kalbleri arındıran
            Mutahhir, bizim kalblerimizi de dupduru hale getir. Bunları Senin fazl, nimet ve
            rahmetinden dileniyoruz Allahım! Şehadet ederiz ki, Allah’tan başka bir ilah yoktur.
            Allah Bir’dir ve O’nun ortağı yoktur. Yine şehadet ederiz ki, Hazreti Muhammed
            (sallallahu aleyhi vesellem) O’nun kulu ve resûlüdür. (5 defa)” “Ey Yüce Rabbimiz! Kötü
            amellerimizden dolayı bizi muâhezeye tâbî tutma ve merhamet etmeyecek zalimleri
            bize musallat etme. (5 defa)” “Allahım! Bizden razı ol ve bize kolaylık, af ve afiyet
            ihsan et. (5 defa)” “Ey bağışlaması çok olan Allahım! Geçmişte işlediğimiz cürüm ve
            günahlardan dolayı bizi affet. Bundan sonra da, bizden, bizimle irtibatı olanlardan,
            beraber Senin dinine hizmet etmeye çalıştığımız insanlardan ve bütün ümmet-i
            Muhammed’den (aleyhissalâtü vesselâm) o cürüm ve günahları uzak tut. (5 defa)”
            “Allahım! Hakkımızda takdir buyuracağın acı kazadan, şekâvete düşmekten,
            düşman şamatasından Sana sığınıyorum. Her tasa, gam ve belaya karşı bizim ve
            onların yanında ol Allahım! Kadîm ve Azîm Allah’tan başka hiçbir ilah yoktur. Samed
            ve Kerîm Allah’tan başka hiçbir ilah yoktur. Hayy ve Halîm Allah’tan başka hiçbir
            ilah yoktur. Aliyy ve A’lâ, Yüce, Yüceler Yücesi Allah’tan başka hiçbir ilah yoktur. (5
            defa)” Sübhan’dır O, Sübhan’dır; her türlü noksandan berîdir. Şanı ne yücedir O’nun!
            Allahım! Tasa ve hüzünden Sana sığınıyoruz. Dünyada, âhirette, ikisi arasında ve
            mevt esnasında karşılaşacağımız sıkıntı ve zorluklardan Sana sığınıyoruz. Borç
            altında ezilmekten, insanların kahrına maruz kalmaktan, ölüm hengâmındaki sekerât
            ve acılardan Sana sığınıyoruz. Dünya fitnelerinden, kabir azabından, âhiretteki
            azaptan, ceza gününün azabından, kıyamet gününün azabından ve Cehennem
            azabından Sana sığınıyoruz.
            “Allahım! Haram saydıklarından uzak durarak helalinle yetinmeyi bize nasip eyle.
            Fazl u ihsanda bulun ve bizi Senden başkalarına muhtaç etme. (5 defa)” “Allahım!
            Bilerek Sana şirk koşmaktan yine Sana sığınıyoruz. Bilmediklerimizden dolayı da
            mağfiretini diliyoruz. Şüphesiz Sen her şeyi bilen, en gizli şeyleri de bilen Allâmü’lğuyûbsun.
            (5 defa)” “Ey Allahım! Ey Rabbim! Şu günün sabahında, benim üzerimde ya
            da gök ve yer ehlinden herhangi birinin üzerinde olan her bir nimet ancak Senin
            in’âmınla hâsıl olmuştur. Sen Tek’sin ve şerîkin yoktur. Ey her türlü hamd ü senaya
            layık olan Hamîd, hamd yalnız Sana mahsustur. Ey şanı yüce Mecîd, şükür sadece
            Sana yapılır. (5 defa)” “Allahım! Senden başka ilah olmadığına ve Hazreti
            Muhammed’in (aleyhissalâtü vesselâm) Senin kulun ve resûlün olduğuna; Seni, hamele-i
            arşını, meleklerini ve bütün mahlûkatını şâhit tutarak sabahladık. (5 defa)”
            “Ey kullarını koruyan Allahım! Affınla bizi Cehennem ateşinden koru. Ey
            Merhametliler Merhametlisi! Ebrâr kullarına olan rahmet ve merhametinle bizi
            Cennet’ine al. (3 defa)” “Rahman ve Rahîm Allah’ın adıyla. Yüce ismi anılınca ne
            yerde ne de gökte hiçbir şeyin zarar veremeyeceği Allah’ın ismiyle ki, O Semî’ ve
            Alîm’dir. (3 defa)” Cenab-ı Allah’ın bütün tastamam kelimelerine sığınıyoruz. “De ki,
            O, Allah’tır, gerçek ilahtır ve birdir. Allah Samed’dir. Ne doğurmuş, ne de
            doğurulmuştur. Ne de herhangi bir şey O’na denktir. Yarattığı ve kâinata
            serpiştirdiği mahlûkatının şerrinden Allah’a sığınıyorum. (3 defa)” “Allahım! Sen,
            benim Rabbimsin; Senden başka ilah yoktur. Beni Sen yarattın. Ben, Senin kulunum
            ve gücüm yettiğince Sana olan ahdime ve vaadime bağlıyım. İşlediklerimin şerrinden
            Sana sığınırım. Üzerimdeki nimetlerini itiraf, günahlarımı da ikrar ederim. Beni
            bağışla; zira günahları sadece Sen bağışlarsın. (3 defa)”
            Yarattıkları sayısınca, Yüce Zâtının hoşnutluğunca, arşının ağırlığınca,
            kelimelerinin mürekkepleri miktarınca Sübhanallahi ve bihamdih/Her türlü
            eksiklikten münezzeh olan Allah’ı hamd ile beraber tesbih ve tenzih ederiz.
            “Mahlûkâtın bildiğimiz ve bilemediğimiz bütün kötülüklerinden, Kendisinden başka
            büyük olmayan azamet sahibi Allah’ın (celle celâluhû) Yüce Zât’ının nuruna, ne iyi ne
            kötü hiç kimsenin aşamayacağı tastamam kelimelerine ve birbirinden güzel
            isimlerine sığınırız. (5 defa)”
            Rab olarak Allah’tan, din olarak İslâm’dan, resûl ve nebî olarak Hazreti
            Muhammed’den (sallallahu aleyhi ve sellem), imam olarak Kur’ân’dan, kıble olarak
            Kâbe’den, üzerimize bir farz olarak namazdan, kardeşlerimiz olarak da müminlerden
            razı olduk. Yine imam olarak Hazreti Ebû Bekr es-Sıddîk, Hazreti Ömer el-Fâruk,
            Hazreti Osman ez-Zinnûreyn ve Hazreti Alî el-Murtaza’dan (rıdvanüllahi aleyhim ecmaîn),
            helal olarak Allah’ın helal kıldıklarından, haram olarak Allah’ın haram
            saydıklarından, mükafaat yurdu olarak Cennet’ten razı ve hoşnut olduk. Cehennemin
            de bir azap yurdu olduğuna iman ettik.
            Merhaba, hoş geldin ey yeni sabah, ey yeni gün ve ey her şeyi adaletle tastamam
            kaydeden şâhit ve kâtip iki mükerrem melek! Allah Teâlâ size selâm etsin. Lütfen
            bizim için açtığınız sayfanın başına günümüzün bu ilk saatlerinde şu ikrarımızı
            kaydediniz: “Allah’tan başka bir ilah olmadığına, O’nun yegâne Ma’bûd olduğuna,
            hiçbir ortağı bulunmadığına şehâdet ederiz. Şehadet ederiz ki Hazreti Muhammed
            (aleyhissalâtü vesselâm) O’nun kulu ve elçisidir. Yine şehadet ederiz ki, O Server-i Enbiya
            Efendimiz’in, Rabbinden getirdiği her şey hak ve kıyamet gününün gelmesi şeksiz
            şüphesiz bir haktır. Allah, günü gelince kabirlerde yatanları da mutlaka diriltecektir.
            (5 defa)”
            Yüce, Yüceler Yücesi, mevhibe ve lütufları sonsuz Rabbim Sübhan’dır; her türlü
            eksiklikten münezzeh, her türlü kemâlât ile muttasıftır. Kudret ve bekasıyla azîz ve
            yüce olan ve ölüm ve fânilikle kuşatılmış olan kullarını hükmü altında tutan Rabbim
            Sübhan’dır. O, kudretiyle dilediğini dilediği gibi yapar. İzzetiyle dilediği gibi
            hükmeder. O’ndan başka bir ilah yoktur.
            Biz ve bütün mülk Allah’a ait olarak sabahladık/akşamladık. Azamet Allah’a ait,
            saltanat Allah’a ait, kudret Allah’a ait, gece, gündüz ve içindekiler Vâhid, Kahhâr,
            Aliyy ve Ğaffâr olan Allah’a aittir. İslâm fıtratı, ihlas/tevhîd kelimesi, ceddimiz
            İbrahim milleti ve Peygamberimiz Muhammed Mustafa (salavâtullahi aleyhim ecmaîn) üzere
            sabahladık.
            “Allah’a, meleklerine, kitaplarına, elçilerine, âhiret gününe, hayrı ve şerri ile
            kaderin Allah Teâlâ’dan olduğuna, öldükten sonra tekrar dirilmenin hak olduğuna
            iman ettim. Yine iman ettim ki, Cennet hak, Cehennem hak, mizan hak, sırat hak,
            hurma çekirdeğinin üzerindeki yarık ve zar kadar küçük şeylerden bile Hakk
            huzurunda hesap verilmesi hak, Münker ve Nekîr meleklerinin kabirdeki sualleri hak,
            Allah Teâlâ ve Resûlü’nün söylediği her şey haktır. Cennet ve Cehennem, layık ve
            müstahak olan ehli için yaratılmıştır. Bir kısım insanlar kulluklarına Allah’ın lütfu
            olarak Cennet’e, bir kısım insanlar da kendi elleriyle işledikleri günahlar yüzünden
            Cehennem’e gireceklerdir. Allah, vakti gelince kabirlerde yatanlara diriliş üfleyecek
            ve hepsi yeniden ayağa kalkacaktır. (5 defa)” Allahım! Seninle sabahladık, Seninle
            akşama erdik, Senin iznin ve inayetinle yaşar ve yine öyle ölür, neticede de yalnız
            Sana döneriz. “Allahım! Senin iznin ve inayetin olmadan ne bir faydayı celbetmeye,
            ne bir zararı defetmeye, ne hayatta kalmaya, ne ölmeye, ne de tekrar dirilmeye mâlik
            değiliz. Ey Kerîm Rabbimiz, Senin verdiklerinin dışında biz hiçbir şeye kendi
            gücümüzle sahip olamayız. Ey Rahman, ey Rahîm ve ey Alîm, Sen korumazsan biz
            hiçbir şeyden kendimizi muhafaza edemeyiz. (3 defa)”
            Allahım! Bizi sevip hoşnut olduğun söz ve amellere muvaffak kıl. Bu hususta
            tevfîkât-ı Sübhaniyeni bize yar et. Ey Kendisinden başka hiçbir ilah olmayan, Hayy
            ve Kayyum Allahım! Huzurunda bir kez daha tevbe ve istiğfarda bulunuyoruz. Ne
            olur, tevbelerimizi kabul buyur ve bizi yarlığa.
            Allahım! Verdiğini engelleyecek, engellediğini verecek, kazanı geri çevirecek,
            hükmünü değiştirecek hiçbir güç yoktur. Mal ve makam sahiplerinin mâlik olduğu
            şeyler de, Senin lütuf ve ihsanının yerine geçip kendilerine fayda vermez. Amellerimiz
            pek az, ihtiyaçlarımızsa nihayetsiz denecek kadar çoktur. Ne gam, öyle de olsa
            Rabbimiz her hâlimizi görmektedir. Üzerimizdeki fazl u ihsanları da sayılamayacak
            kadar boldur. “Allah bize yeter; O ne güzel Vekîldir. (3 defa)” O ne güzel mevlâ ve
            dost ve ne güzel yardımcıdır! Allah bize yeter. Allah’tan gayrı hiçbir ilah yoktur. Biz
            de sadece O’na tevekkül ettik, O’na dayandık. O, Arş-ı Azîm’in Rabbidir.
            “Allah’tır gerçek İlah! O’ndan başka yoktur ilah. Görünmeyen ve görünen her şeyi
            bilir. Allah ismi O’na has bir ism-i zât ve alemdir. Küllî ve umumî rahmet sahibi
            Rahmân.. donanım, konum ve liyakate göre bol bol merhamet eden Rahîm.. her şey ve
            herkesin üzerinde tasarruf sahibi Melik.. Zâtında mukaddes ve münezzeh, fiillerinde
            mutahhir ve munazzif Kuddûs.. ayıplardan sâlim ve herkes için selâmet kaynağı Selâm..
            Kendi rubûbiyetinin şahidi ve herkese güven vaadeden Mü’min.. herkesi ve her şeyi her
            an görüp gözeten Müheymin.. eşi, benzeri olmayan yegâne gâlip ve Azîz.. elin
            ulaşmadığı, gücün yetmediği hâkim-i mutlak bir Cebbâr.. ululuk, Zâtının lazımı bir ulu
            Mütekebbir.. zâhir-bâtın her şeyi yaratan Hâlık.. örneği kendine ait, her şeyi kusursuz
            var ve inşâ eden Bâri’.. şekil ve sûret veren Musavvir.. her türlü günah ve hataları
            yarlığayan Ğaffâr.. her şeyi Kendi iradesine râm eden Kahhâr.. karşılıksız bol bol
            hibede bulunan Vehhâb.. her ihtiyaç sahibini ihtiyacına göre rızıklandıran Rezzâk..
            hayır kapılarını açan ve gâileleri savan Fettâh.. olmuş-olacak, cüz’î-küllî her şeyi bilen
            Alîm.. can alan, ruhları sıkan ve erzâkı kısan Kâbıd(z).. genişletilecekleri genişleten,
            ruhlara inşirah veren, her şeyi bereketlendiren Bâsıt.. dünyada, ukbada istediğini
            alçaltan Hâfıd(z).. burada ve ötede dilediğini yükselten Râfi’.. dilediğini azîz kılan ve
            şereflendiren Muizz.. istediğini zelîl ve rüsvay hâle getiren Müzill.. gizli-açık her şeyi
            duyan ve itibara alan Semî’.. her şeyi Zâtına mahsus basarla gören Basîr.. dilediği gibi
            hüküm veren biricik hüküm sahibi Hakem.. her icraatında adl ü istikameti takip eden
            Adl.. en ince noktalara kadar ihtiyaçları gören, gözeten Latîf.. herkesten ve her şeyden
            haberdar Habîr.. suçluyu hemen cezalandırmayıp düşünme mühleti veren Halîm.. en
            büyük ve ulu olan Azîm.. dilediği günahları bağışlayan Ğafûr.. şükredeni mukabelesiz
            bırakmayan ihsan sahibi Şekûr.. kadri yüce, şanı yüksek, müteâl Aliyy.. idrakin ihata
            edemeyeceği, ululardan ulu Kebîr.. arz u sema ve içindekileri koruyup muhafaza eden
            Hafîz.. gıda veren, bakıp koruyan Mukît.. her şeye yeten ve herkesin hesabını görecek
            ol an Hasîb.. nefislerde ürperti ve haşyet hâsıl eden Celîl.. iyilik ve ihsanı bol
            keremkânî Kerîm O’dur. (celle celâluhû) (5 defa)”
            Ey Ulular Ulusu Celîl! Ey Güzeller Güzeli Cemîl! Bize merhamet et. Ey keremi sonsuz
            Kerîm! Bizi ikramlarınla şâd eyle.
            Zâhir-bâtın her şeyi görüp kontrol eden Rakîb.. dualara icabet eden ve isteklere
            mukabelede bulunan Mücîb.. ilm ü rahmetiyle her şeyi kuşatan ve her şeyiyle
            nâmütenâhî olan Vâsi’.. her şeyi yerli yerinde vaz’eden Hakîm.. bazı kullarını
            muhabbete mazhar kılan Vedûd.. zâtî şan ve şeref sahibi Mecîd.. ölümden sonra dirilten
            ve diriliş erleri gönderen Bâis.. her şeyi ra’ye’l-ayn bilen Şehîd.. varlığı kendinden ve
            değişmeyen bir zât olan Hakk.. güvenilip dayanılan ve Kendisine itimat edilen Vekîl..
            dilediğini dilediği gibi icrâ eden kuvvet sahibi Kaviyy.. kudret-i kâhire sahibi Metîn..
            dost ve yardımcı Veliyy.. herkesin hamd ü senâsının biricik mercii Hamîd.. her işi ve
            davranışı sayıp dökecek olan Muhsî.. her şeyi ilk yaratan Mübdi’.. hayattan sonra
            ölümü, ölümden sonra da hayatı geri veren Muîd.. maddî-manevî hayat veren Muhyî..
            verdiği hayatı alıp öldüren Mümît.. hayatı Kendinden, ebedî hayy olan Hayy.. Kendi
            Kendine kâim olan Kayyûm.. aczi söz konusu olmayan kâdir u kâhir Vâcid.. mutlak fazl
            ve şeref sahibi Mâcid.. nazîri, veziri, dengi, benzeri olmayan bir yektâ olan Vâhid..
            ikincisi olmayan tek, Ehad.. herkesin muhtaç olduğu müstağnî Samed.. her şeye gücü
            yeten Kâdir.. mutlak iktidar sahibi Muktedir.. öne alan, öne çıkaran Mukaddim.. geriye
            bırakan Muahhir.. varlığının başlangıcı olmayan ezelî, Evvel.. varlığının sonu olmayan
            ebedî, Âhir.. âyât ve âsârıyla apaçık Zâhir.. Zât’ı, hakikatiyle ihata edilmeyen Bâtın..
            kâinatları idare eden, her şeyi gözeten Vâlî.. her türlü noksanlıktan müberrâ bir ulu,
            Müteâl.. durumuna göre herkese iyilikte bulunan Berr.. tevbeye sevk eden ve tevbeleri
            kabul buyuran Tevvâb.. suçluları tecziye eden Müntakim.. sürekli in’am ve ihsanda
            bulunan Mün’im.. günahları silip süpüren, seyyiâtı hasenâta çeviren Afüvv.. fenalıklara
            karşı kullarına müşfik olan Raûf.. mülkün tek sahibi olan Mâlikü’l-mülk.. sonsuz
            celâlle ikram ve cemâli cem’ eden Zü’l-celâli ve’l-ikram.. terbiyenin bütün levâzımını
            câmi’ şekilde terbiye eden Rabb.. her hükmünde âdil olan Muksit.. zâtında her türlü
            kemâlâtı câmi’ ve herkesi toplayıp biraraya getiren Câmi’.. kimseye muhtaç olmayan
            Ğaniyy.. zenginlik bahşeden ve gönülleri zengin kılan Muğnî.. istemediği şeyleri
            vermeyen Mâni’.. istemediği şeyleri vermeyen Mâni’.. sebebiyet verenlere göre
            zararları yaratan D(z)ârr.. faydalı şeyler veren Nâfi’.. her şeyin biricik ışık kaynağı
            Nur.. hidayete erdiren ve gönülleri hidayete açan Hâdî.. eşi-benzeri olmayan şeyler
            yaratan Bedî’.. Kendisi için fenâ söz konusu olmayan Bâkî.. dilediğine dilediğini temlik
            eden gerçek sahip, Vâris.. doğru noktaya ulaştıran Reşîd.. yakışıksız şeylere hüsn-ü
            muamelede bulunan Sabûr sadece O’dur.
            O Sabûr’dur. “O’nun benzeri hiçbir şey yoktur. O, her şeyi hakkıyla işitir ve görür.”
            “O ne güzel mevlâ, ne güzel yardımcıdır!” “Ya Rabbenâ, affını dileriz, dönüşümüz
            Sanadır.” “Bütün işler eninde sonunda Allah’a döner.” “İyi bilesiniz ki yaratmak da,
            emretmek de O’na mahsustur. Evet o Rabbülâlemin olan Allah ne yücedir!” Öyle ki,
            Yüce Zâtı, yarattıklarına benzemekten mukaddestir. O, şanı başları döndürecek kadar
            yücedir. Ulvî sıfatları mahlûkatın sıfatlarına benzemekten münezzehtir. Allah Azîzdir.
            Allah Celîldir. O’ndan başka bir ilah yoktur, Ma’bud-u bi’l-hak ve Maksud-u bi’listihkak
            sadece O’dur. “Allah her türlü noksanlıktan müberrâ bir ulu Müteâldir.
            Sübhan’dır O ve zalimlerin iddialarından münezzehtir, son derece yücedir, uludur. (9
            defa)” “Sübhan’dır O; şanı ve burhanı, delili ne büyüktür! (5 defa)” Zât-ı Ecell ü A’lâsı
            her türlü kusurdan yücedir. O hep kemâliyle mütecellîdir. Hamd Allah’a mahsustur. O
            nazîri, veziri, dengi, benzeri olmayan bir yekta Vâhiddir. Birliği azlık ifade eden bir
            birlik değildir. Varlığı Kendindendir, dolayısıyla mevcûdiyeti bir illete dayanmaz.
            O’ndan başka bir ilah, bir ma’bud yoktur. O apaçık ihsanlarıyla meşhûrdur. Yücedir
            Allah. Herkesçe görünüp bilinen nimetleriyle malumdur. Azîz’dir Allah. Cömertliğiyle
            mevsuftur. Uludur Allah. Enbiya-i izâmın tarifleri çerçevesinde Kendisine kulluk
            yapılan Ma’bûddur. Nihayetsiz bir cömertlikle mevsuftur. Sonsuz ihsanlarıyla ma’ruftur.
            Başlangıcı olmayan bir Evvel ü Kadîm, sonu olmayan bir Âhir u Kerîm’dir. Başlangıcı
            ve sonu yaratan O olunca, Kendisi için bir başlangıç ve son nasıl düşünülebilir ki! O
            öncesi olmayan bir Evvel, sonrası olmayan bir Âhir, veziri bulunmayan ve vezire
            ihtiyacı olmayan bir Sultan, bir işaretçi ve delile muhtaç olmayan bir Hâkim ü Kâhir ve
            bir yardımcıya muhtaç olmadan bütün kâinatları sevk ve idare eden Müdebbir’dir. O,
            misli ve benzeri olmayan bir Mevcûd-u Mutlaktır. Dâimîdir, zevalden münezzehtir.
            Bâkîdir, fenâdan berîdir. Kadîm bir Sultan-ı Kerîm’dir. Eş ve evlat edinmek gibi
            mahlûkata mahsus avârızdan muallâ ve müberrâdır. “Sen de ‘acze düşüp de bir desteğe
            muhtaç olmamıştır’ de ve tekbir getirerek O’nun büyüklüğünü ilan et!”
            Kendine mahsus büyüklüğüyle büyük Allahtır. O’na sonsuz hamd ü senalar olsun.
            Sabah-akşam her an O’nu tesbih, tenzih ve takdis ederiz. O ki, “ne doğurmuş, ne de
            doğurulmuştur. Ne de herhangi bir şey O’na denk olmuştur.” Allah’tan başka bir ilah
            yoktur. O, rahmeti ve ilmiyle her şeyi kuşatmıştır. Fazlı, keremi ve hilmiyle dilerse
            bütün mümin kullarının günahlarını bağışlar. “O’nun benzeri hiçbir şey yoktur. O,
            her şeyi hakkıyla işitir ve görür.” “O ne güzel mevlâ, ne güzel yardımcıdır!”
            Sübhan’dır Allah; bütün nekâisten pak ve müberrâdır. Hamd yalnız Allah’a hastır.
            Allah’tan başka bir ilah yoktur ve büyük yalnız Allah’tır. Gerçek havl ve kuvvet de
            ululuk ve azamet tahtının biricik sultanı Aliyy ü Azîm Allah’a aittir.</turkce>
        <anlam></anlam>
        <adet>3</adet>
    </dua>


    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            “Her türlü hamd O Allah’a mahsustur ki, asla evlat edinmemiştir. “Hâkimiyetinde
            hiçbir ortağı yoktur. Acze düşüp de bir desteğe muhtaç olmamıştır” de ve tekbir
            getirerek O’nun büyüklüğünü ilan et! (3 defa)” “Hamd olsun bizi hidayet eden Allah’a!
            Eğer Allah bizi muvaffak kılmasaydı, biz kendiliğimizden yol bulamazdık. Rabbimizin
            elçilerinin gerçeği bildirdikleri bir kere daha kesinlikle anlaşılmıştır. (3 defa)”
            “Allahım! Ümmeti olarak Peygamber Efendimiz Hazreti Muhammed’e (aleyhissalâtü
            vesselâm) vermek isteyip de veremediklerimizi, O’nun şanına yaraşır şekilde bizim
            yerimize Sen ihsan buyur. (3 defa)” “Ey bizim kerîm Rabbimiz, bizi doğru yola ilettikten
            sonra kalblerimizi saptırma ve katından bize bir rahmet bağışla. Şüphesiz bağışı bol
            olan Vehhâb Sensin Sen! (3 defa)” “Mahlûkâtının şerrinden Cenab-ı Allah’ın her türlü
            eksiklikten uzak, şifa ve deva vesilesi olan tastamam kelimelerine sığınırım. (3 defa)”
            “Yüce ismi anılınca ne yerde ne de gökte hiçbir şeyin zarar veremeyeceği Allah’ın
            ismiyle ki, O Semî ve Alîm’dir. (3 defa)” “Azamet sahibi Yüce Rabbimiz Sübhan’dır.
            Hamd ile beraber O’nu her türlü eksiklikten tenzih ederiz. Güzellikleri celbetmeye,
            zararları defetmeye yetecek yegâne güç ve kuvvet Yüceler Yücesi Aliyy ü Azîm Allah’a
            aittir. (3 defa)” “Kendisinden başka hiçbir ilah olmayan, gökleri, yeri ve arasındakileri
            yaratan Yüce Allahıma, irtikâp ettiğim bütün cürümlerden, yaptğım haksızlıklardan ve
            nefsime karşı işlediğim cinayetlerden dolayı tevbe ve istiğfar eder, beni bağışlamasını
            ve tevbemi kabul buyurmasını dilerim. (3 defa)” “Allah’tan başka ilah yoktur ve
            Muhammed (aleyhissalâtü vesselâm) O’nun Resûlüdür. (10 defa)” “Ey Rabbim! Bu kelimeyi
            ikrardan bizi bir lahza dûr etme. Bizi onun üzerine sabit kıl. Faziletlerinden bihakkın
            istifadeye mazhar eyle. O kelimeyi şiar edinen kullarının hayırlıları arasına kat ve bizi,
            o kelimeyi söyleyenlerin en hayırlısı olan İnsanlığın İftihar Tablosu ile beraber
            haşreyle. (3 defa)” “Âmîn! (3 defa)” Ya Rabbelâlemîn!</turkce>
        <anlam></anlam>
        <adet>3</adet>
    </dua>


    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Allahım! Yüce nezdinde, bütün mahlûkatının üzerinde bir paye ile şereflendirdiğin ve
            kemâl tacı ile taçlandırdığın, kemâl ehlinin en kâmili Nebiy-yi Mükemmel’ine salât ve
            rubûbiyet makamında hususî selâmınla O’na selâm eyle. Öyle bir salât ve selâm ki,
            onların nuru bizim için ebede kadar devam etsin, sevapları hiçbir zaman kesilmesin;
            sürekli yenilenip sonsuza kadar sürüp gitsin.
            Allahım! Mebde-i Zât, taayyün ve kaderî programda evvel, Senin yüce sıfatlarının
            nurunun mazharı; en büyük payenin, en yüce şanın, karanlık dehlizleri nurefşan birer
            mekân haline getiren nurun, hak ile bâtılı en net şekilde birbirinden ayıran kalemin,
            eşsiz ve büyüleyici güzelliğin, sırat-ı müstakîm ünvanıyla anılan en doğru yolun, ihatası
            imkansız, idraki nâkabil en yüce ahlâkın, en sağlam ve şaşırtmaz hidayetin, mutlak ve
            mükemmel kemâlin, muhakkak ve sarsılmaz izzetin, en yüce makamın, en parlak sırrın,
            Allah’a karşı en saygılı iç dünyasının, paklardan daha pak bir kalbin, en fasîh ve açık
            lisanın, en parlak ve en gökçek simanın, en zâhir celâl ve heybetin, en temiz özün, en
            şümullü ve kuşatıcı rahmetin, en kâmil nimetin sahibi; emir ve mührün başı, nehiy ve
            nizamın sonu, mülk ve melekût hullesinin başdöndüren nakşı, rahamût hazinelerinin
            mahzeni, vücud dâiresinin kutup ve merkezi, kerem ve cömertlik feyizlerinin madeni,
            her hâliyle kemâl ve mükemmelliğin zirvesi, bütün güzel haslet ve meziyetlerin medâr-ı
            fahri, hikmet pınarlarının kaynağı, en âlî himmetlerle müeyyed, hilâfet-i insaniyenin
            sırrının özü ve latîfesi, envâr-ı Muhammediye ile muhat ve meşhûr O Yüce Zât’a salât
            eyle. O Nebîler Serverine Senin, latife-i Ahmediye’yi hoşnut eden hususî salâtınla salât
            ettiğin gibi, günahlarını huzurunda itiraf eden bu abd-i hakîrin, bu aciz kulun dileği olan
            salât ile de salât eyle.
            Allahım! Tertemiz ve pak kulun, nebîler gerdanlığının ortasındaki şâşâlı mücevher,
            marifet hazinelerinin fâtihi, ilahî eltâf ve esrâr Kendisinden nebeân eden, nurların nuru,
            sırların sırrı, cömertlik deryası, varlığın medet edeni, bütün kâinatın seyyidi, tenezzülâtı
            ilahiyyenin makarrı; ruhu, manası ve zikriyle ilahî tecellîlerin meclâsı, ruhların ruhu,
            büyüleyen yumuşaklığıyla herkesin en sevdiklerinden bile Kendisine daha fazla alâka
            duyduğu, geçmiş gelecek her zaman Allah’ın seçkin kullarının en seçkini, bütün
            devirlerin gözbebeği, nezd-i İlahî’de himmeti âlî olanların ulaşmak istediği maksatların
            şâhikası; sabahın ufkuna doğan parlak nurların süsü, zineti; bütün güzellerin
            güzelliklerini cem’ eden Hazreti Vücud’un enîsi, akılların yanıltmaz mürşidi, nefislerin
            şaşırtmaz hâdîsi, ruhlara nur veren, bütün sıkıntı ve tasaları gideren, celâl ve cemâl
            mescidinin, vuslat iştiyakıyla dil döküp vuslat neşîdeleri inşad eden, insanlık ufkunda
            irfan ehlinin imam-ı mübecceli O, Kâinatın İftihar Tablosu’na salât eyle.
            Allahım! O, Şeref-i Nev’-i İnsan ve Ferîd-i Kevn ü Zaman’a salât ve selâm eyle. O
            bizi cüz’î dairemizde bildiği gibi, bu selâmla, O’nun küllî dairesinin esrâr-ı maarifini
            de bize bildir.
            Allahım! O, Gaybın Son Habercisi’nin, taayyün makamındaki başka bir beşere nasip
            olmayan üstünlük ve eşsiz beyanının hakikatlerini bize de duyur ve üzerimize, bütün
            makamlarında bizi ona yakınlaştıracak bereket indir.
            Allahım! O’nun hususî marifetine vâris olan has kullar, halk içinde en yüksek
            rütbelere nâil oldular ve olurlar. O’nun husûsiyeti hakkı için, o hususî marifetten bize de
            özel ihsanlarda bulun.
            Allahım! Hayatta olduğumuz sürece, kalblerimizi O’nun ilim ve marifetiyle ma’mûr,
            ruhlarımızı O’nun envâr-ı seniyyesi ile pür-nur, akıllarımızı O’nun emirlerine tâbî,
            nefislerimizi O’nun nehiylerinden uzak ve bedenlerimizi de O hidayet kaynağına
            münkâd eyle.
            Allahım! Hayatımızı O Nebîler Serveri’nin sünnetiyle ihya buyur ve canlarımızı
            O’nun getirdiği Yüce İslâm dini üzere al. Berzah âleminin başlangıcı olan kabirde bize
            sorulan sorulara bizim yerimize Efendimiz’in cevap vermesine imkan lutfet. Kıyamet
            gününde şiddetli azaptan ve büyük korkulardan kurtulabilmemiz için O, şefkati adaletini
            aşkın Gönüller Sultanı’nı bize şefaatçi eyle. O’nun hürmetine bizi azabından koru. Ya
            Hannân, ya Mennân! Bizi imtihan ve azaba dûçar kılmadan dâr-ı sevap olan Cennet’ine
            al. Cennet’inde de bizleri O Resûl-i Müctebâ’ya komşu eyle.
            Allahım! Her iki cihanda bizleri O Güzeller Güzeli’nin nur cemâlli mübarek yüzüyle
            şereflendir ve O’nu dünyada ve âhirette bize enîs ve dost eyle. Bizleri, bidayette ve
            nihayette, O’nun nezdinde ihtimam gören kulların zümresine kat.
            Allahım! O Mefhar-i Mevcûdât’ın aile efradından, ashâbından, tâbiîninden ve bütün
            ümmetinden razı ve hoşnut ol. Ezelden ebede bütün hamd ü senalar sadece Sana
            mahsustur Allahım!</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            İmkan âlemini Vücub’un aynası kılan ve adem âlemini Vücud’un mazharı eyleyen
            Allah’a hamd olsun. Vücub ve Vücud her ne kadar, mümkinâta ait avârızdan münezzeh
            ve muallâ olan Sübhan Hak Teâlâ’nın kemâlinden iki sıfat ise de, O Yüceler Yücesi
            bütün esmâ ve sıfâtın verâsındadır. Bütün şuûn ve i’tibarların dahî verâsındadır.
            Bütûnun ve zuhûrâtın dahi verâsındadır. Bürûzun ve kümûnun, açık-gizli her şeyin dahî
            verâsındadır. Tecelliyât ve zuhûrâtın dahî verâsındadır. Bütün müşahede ve
            mükaşefelerin dahi verâsındadır. Mahsûsât ve ma’kûlâtın dahi verâsındadır. Vehim ve
            hayalin ulaşabildiği ufukların dahi verâsındadır. Hâsılı, yaratılmışların özelliklerinden
            berî olan Allah Teâlâ verâların verâsında.. sonra verâların verâsında.. sonra yine
            verâların verâsındadır.
            Kuşumu nasıl tarif edeyim alâmetiyle sana,
            Vehimlerdeki Ankâ kuşuna benzer, bilinir her yanda;
            Anka’nın bir ismi var ki, insanlar arasında ma’lum,
            Kuşumun bir ismi yok ki, onu anlatayım sana.
            Hamd edenin hamdi O’nun Mukaddes Zât’ına ulaşamaz. Bütün hamd edenlerin
            hamdleri ancak O’nun izzet perdelerine kadar ulaşır. Zira hakikatte Zâtını sena eden
            O’dur. Zâtına, Zâtı ile hamd eden de odur. Binaenaleyh, O Yüceler Yücesi hem
            Hâmid/övüp hamdeden hem de Mahmûd/övülüp hamdedilendir. O’ndan başkası maksûd
            olan hamdi yerine getirmekten acizdir.
            Nasıl aciz olmasın ki, zuhuru itibariyle mahlûkatın en faziletli ve en mükemmeli,
            konumu itibariyle Hakka en yakın olan, kemâl vasıflarını en câmi’ bulunan, cemâliyle
            varlığın en şümullüsü, mehtaplar içinde bir dolunay, kadri en yüce, kıymet ve şeref
            itibarı ile en büyük, din ve diyanetiyle en sağlam ve kıvamlı, şeriat olarak en müstakim,
            hasep ve nesebiyle en kerîm ve şerefli ve ecdadı ve zürriyetiyle en ma’ruf olan, Hazreti
            Âdem (aleyhisselâm) ve diğer herkesin altında olduğu Livâü’l-Hamd sancağını kıyamet
            gününde tek başına taşıyacak olan Allah Resûlü (aleyhi efdalüssalavât ve ekmelüttahiyyât) dahî
            O Yüceler Yücesi’ni hakkıyla hamd ü senadan aciz bulunduğunu itiraf etmiştir. O ki, O
            olmasaydı Hak (sübhanehû ve teâlâ) mahlûkatı yaratmaz, rubûbiyetini açığa çıkarmazdı.
            Âdem Nebî, su ile balçık arasında iken O peygamberdi. Kıyamet gününde de bütün
            enbiyanın imamı, hatibi ve şefaatkânı olacaktır. O ki şöyle buyurmuştur: “Biz sondan
            geldik fakat kıyamet günü önden gidenler biz olacağız. Ben bir şey söylüyorum ki,
            bunda fahr yoktur: Ben Allah’ın habîbiyim ve nebîlerin hâtemiyim. Bunda fahr ve
            böbürlenme yoktur. İnsanlar yeniden diriltildikleri zaman kabirden en evvel çıkan ben
            olacağım. Yürümeye başladıkları zaman onların başbuğ ve rehberi benim. Sükut
            ettiklerinde onların hatibi ben olacağım. Günahlarının hacâletinden iki büklüm oldukları
            zaman onlara ben şefaat edeceğim. Ümitsizlik yaşadıklarında, müjdelerle gönüllerine
            inşirah salan da yine ben olacağım. O gün, bütün anahtarlar benim elimde olacaktır.”
            O’nun lideri olduğu hep önden giden kâfileyi yakalamak ne mümkün,
            Olsun, arkadan seslerini duymak da güzel, öyleyse tasa yok büsbütün.
            Sübhan Allah’ın salavâtı, Hak Teâlâ’nın teslîmatı, Şanı En Yüce Zât’ın tahiyyâtı,
            burhan ve delilleri apaçık olan Yüce Yaratıcı’nın berekâtı, O Efendiler Efendisi’nin,
            kardeşleri olan bütün nebî ve resûllerin, melâike-i mukarrabînin ve topyekün tâat
            ehlinin, O’nun ve onların layık olduğu şekilde, zâkirler zikrettikçe, gafiller gafletleri
            içerisinde bocalayıp durdukça hep üzerlerine olsun.</turkce>
        <anlam></anlam>
        <adet>3</adet>
    </dua>


    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            “Biz sana aşikâr bir fetih ve zafer ihsan ettik. Bu da Allah’ın, senin geçmiş ve
            gelecek kusurlarını bağışlaması, sana yaptığı ihsan ve in’âmı tamamlaması, seni
            dosdoğru yola hidâyet etmesi ve sana şanlı bir zafer vermesi içindir.” “O, Allah
            nezdinde pek itibarlı bir kişi idi.” “Dünyada da âhirette de itibarlı, Allah’a en yakın
            kullardan olacaktır. ” “Ben bâtıl dinlerden uzaklaşarak, yüzümü, gökleri ve yeri
            yaratan Rabbülâlemin’e yönelttim.”
            Rahman ve Rahîm Allah’ın adıyla
            “Memnun olacağınız bir şey daha var: Allah’tan bir yardım ve yakında
            gerçekleşecek bir zafer! Müminlere bunları müjdele! Ey iman edenler! Siz Allah’ın
            tarafında olunuz (O’nun dinine yardım ediniz). Nasıl ki Meryem’in oğlu Îsâ vaktiyle,
            havarîlere: ‘Allah’ın yolunda giderken kim bana yardımcı olmak ister?’ diye
            sorunca, havarîler: ‘Biz Allah’ın tarafında oluruz!’ diye cevap vermişlerdi.” “Allah o
            ilahtır ki, Kendisinden başka ilah yoktur. Hayy’dır, Kayyûm’dur. Kendisini ne bir
            uyuklama, ne de uyku tutar. Göklerde ve yerde ne varsa O’nundur. İzni olmadan
            huzurunda şefaat etmek kimin haddine? Yarattığı mahlûkların önünde, ardında ne
            var, hepsini bilir. Mahlûklar ise O’nun dilediğinden başka, ilminden hiçbir şey
            kavrayamazlar. O’nun kürsüsü gökleri ve yeri kaplamıştır. Gökleri ve yeri koruyup
            gözetmek O’na ağır gelmez; O öyle ulu, öyle büyüktür.”
            Rahman ve Rahîm Allah’ın adıyla
            “Eğer Biz bu Kur’ân’ı bir dağın tepesine indirseydik onun, Allah’a ta’zîmi
            sebebiyle başını eğip parçalandığını görürdün. İşte bunlar birtakım misallerdir ki
            düşünüp istifade etmeleri için, Biz onları insanlara anlatıyoruz. Allah’tır gerçek
            İlah! O’ndan başka yoktur ilah. Görünmeyen ve görünen her şeyi bilir. O
            Rahman’dır, Rahîm’dir. Allah’tır gerçek İlah! O’ndan başka yoktur ilah! O Melik’tir,
            Kuddüs’tür, Selâm’dır, Mü’min’dir, Müheymin’dir, Aziz’dir, Cebbar’dır,
            Mütekebbir’dir. Allah, müşriklerin iddialarından münezzeh ve yücedir. Allah o
            gerçek İlahtır ki Hâlık’tır, Bârî’dir, Musavvir’dir. Hâsılı, en güzel isimler ve vasıflar
            O’nundur. Göklerde ne var, yerde ne varsa hepsi O’nu tesbih ve tenzih eder. O,
            Azîz’dir, Hakîm’dir.”
            İki kulağıyla duyan, iki gözüyle gören, iki ayağıyla yürüyen, iki eliyle tutan ve iki
            dudağıyla konuşan her şeyin şerrinden Allah Teâlâ’ya sığınıyor, kendimi O’na emanet
            ediyorum. Cinler ve insanlar içinde korkup çekindiklerimin şerrinden ve gelip bana bir
            zarar dokundurmalarından Yüce Yaratıcı Allah’a sığınıyor ve kendimi O’nun sıyanetine
            havâle ediyorum.
            Allahım! Israrla düşmanlık yapanlarla arama Senin sonsuz güç ve kuvvetini perde
            yapıyor, onların şerlerinden, hilelerinden, komplo ve tuzaklarından Sana sığınıyorum.
            Ey koruyup kollayan, her hususta kullarına kâfî gelen ve ilm ü kudretiyle topyekün
            varlığı ihata eden Yüce Allahım! Bana haksızca adavette bulunanların ocaklarını
            söndür. Ey Rab, Sen Sübhansın; bütün kusurlardan münezzeh ve muallâsın. Senin şanın
            ne yüce, Senin saltanatın ne büyüktür!
            Şanı ve saltanatı ulu olan Allah’a sığındım. O’nun isimlerinin, âyetlerinin,
            meleklerinin, nebîlerinin, resûllerinin ve salih kullarının kalesine iltica ettim. “Lâ ilâhe
            illallah Muhammedün Resûlullah (sallallahu aleyhi ve sellem)” mukaddes kelime-i tevhîdinin
            sıyanetiyle kendimi hısn-i hasîn içine aldım.
            Ey Yüce Allahım! Beni de uykudan münezzeh olan görüp gözetmenle koru ve asla
            dokunulamayan, dokunulup zarar verilemeyen hıfz u sıyanet seralarına al. Üzerimdeki
            kudretinle bana merhametini göster. Sen benim güven ve recâ kaynağım iken asla helake
            maruz kalmam ben. “Ey yardım talep eden kullarına yardım eden! (3 defa)” “Ey helak ile
            karşı karşıya bulunanlara imdat eden! (3 defa)” İyilik ve güzelliklerle gelenler hariç, gece
            ya da gündüz ortaya çıkan her şeyin şerrine karşı hep benimle ol; ol ki Sen her şeye
            Kadîr olan Kudreti Sonsuz’sun.
            Eziyet veren her şeye, her canlının şerrine ve her hasetçinin nazarına karşı, Allah’ın
            ismiyle okur, dua eder ve şifamı O’ndan beklerim. Şifa kaynağım Allah’tır. (celle celâluhû)
            Ey bütün insanların Rabbi olan Allahım! Hastalığı gider ve şifa ver. Ver ki, Şâfî Sensin.
            Ve afiyet ver. Ver ki, afiyet veren Muâfî Sensin. Senin şifandan başka şifa yoktur. Öyle
            bir şifa ver ki, geride hiçbir hastalık ve hiçbir elem bırakmasın. Ey rahmet ve kudreti,
            kullarının ihtiyaçlarını karşılamada ve sıkıntılarını gidermede yeterli olan Kâfî! Ey
            vaadlerini mutlaka gerçekleştiren ve nimetlerini tamama erdiren Vâfî! Ey herkesin hamd
            ü senasının biricik mercii Hamîd! Ey şanı pek yüce olan Mecîd! Ağırlığıyla beraber
            gelen yorgunlukları üzerimden kaldır. Haddi mûcip olan başkalarının hayatına
            kastetmekten ya da mazlûmen hayatıma kastedilmesinden beni muhafaza buyur. Ağır
            hastalıklardan ve üzerime üzerime gelen çok sayıdaki düşmanlardan beni koru. Bana
            nurundan nur, izzetinden izzet, nusretinden nusret, cemâlinden güzellik, ihsanlarından
            ihsan, sıyanetinden sıyanet, te’yîdinden te’yîd lutfet, ey celâl ve ikram sahibi ve
            muazzam lütuf ve mevhibelerin yegâne mâliki!
            Allahım! Sen her şeyi var eden ve her şeyin dizginini her lazha yed-i kudretinde tutan
            Yüceler Yücesi Yaratıcı’sın. Sana yalvarıyorum, ne olur kötülük yapmak isteyenlere
            karşı hep benimle ol. Efendiler Efendisi Hazreti Muhammed’e (aleyhisssalâtü vesselâm),
            âline ve ashâbına, en hoş, en bereketli salât ü selâmlarla salât ve selâm eyle. Zâhir,
            bâtın, her halde hamd ve senalar yalnız Âlemlerin Rabbi Allah’a mahsustur.</turkce>
        <anlam></anlam>
        <adet>3</adet>
    </dua>


    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Rabbimin bilmesi, istemekten ve bir irade ortaya koymaktan beni müstağnî kılmıştır.
            Dua dua yalvarışım O’na olan fakr u ihtiyacımın delil ve şahididir. İşte bu sır için, ben
            kolaylıkta da, zorlukta da dua ederim. Ben bir kulum; kulluğumun iftiharını da fakirlik
            ve ızdırarımda bulurum. Rabbimin bilmesi, istemekten ve bir irade ortaya koymaktan
            beni müstağnî kılmıştır.
            Ey İlahım, ey Melîkim! Hâlim nicedir, Sen bilirsin. Kalbimi işgal etmiş bulunan
            tasalarımı da bilirsin. Ey Mevlâlar Mevlâsı! Lütfunla imdadıma yetiş. Ey keremi bol,
            şanı yüce! Sabrım ve dayanma gücüm tükenmeden evvel rahmetinle bana inayet eyle.
            Rabbimin bilmesi, istemekten ve ihtiyarımı ortaya koymaktan beni müstağnî kılmıştır.
            Ey kullarına yardımı çok hızlı olan! Bana da hemen ulaşacak bir yardım diliyorum
            dergâhından. Öyle bir yardım ki, zorlukları hezimete uğratır ve bana bütün ümit
            ettiklerimle beraber gelir. Ey yakınlardan yakın Karîb! Ey yakarışlara icabet eden
            Mücîb! Ey her hâlimi bilen Alîm! Ey her nidamı duyan Semî’! İşte kat’î olan aczim,
            bükük boynum ve kırık kalbim; onlarla huzuruna geldim. Rabbimin bilmesi, istemekten
            ve bir irade ortaya koymaktan beni müstağnî kılmıştır.
            Kapında durdum ve hep durmaktayım. Rabbim! Şu duruşuma merhamet kıl.
            Ayrılmamak üzere ihsan vadisine yerleştim. Rabbim! Beni ordan ayırma. Hüsn-ü zanna
            sarıldım. Öyle sarıldım ki, dost olduk onunla, müttefik olduk. Uzun geceler ve gündüzler
            boyunca enîs olduk, celîs olduk. Rabbimin bilmesi, istemekten ve bir irade ortaya
            koymaktan beni müstağnî kılmıştır.
            Ey Rabb! İçimde gizlediğim hâcetimi Sen bilirsin. Onu gider, gider ki, Sen
            ihtiyaçlarını giderenlerin en güzelisin. Sırrımda ve kalbimde olan alevli ateşi söndür ve
            bana, iç huzuru, gönül rahatlığı, sürûr ve sevinç lutfet. Şayet Sen benden razı ve hoşnut
            olursan, işte o zaman neş’e, afiyet, gönül genişliği ve şenliği beni içten ve dıştan sarıp
            kuşatan bir elbise olur. Rabbimin bilmesi, istemekten ve bir irade ortaya koymaktan
            beni müstağnî kılmıştır.</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            “Kim Allah’a ve resûlüne itaat ederse işte onlar, Allah’ın nimetlerine mazhar ettiği
            nebîler, sıddîkler, şehidler, salih kişilerle beraber olacaklardır. Bunlar ne güzel
            arkadaşlar! Bu, Allah’tan bir lütuftur. Bu lütfa layık olanların kadrini Allah’ın
            bilmesi yeter de artar!” “Kim Resûlullah’a itaat ederse, Allah’a itaat etmiş olur. Kim
            de itaatten yüz çevirirse aldırma. Biz seni onların üzerine bir bekçi, (onları kontrol
            edip yanlışlarını düzeltecek ve dolayısıyla onların yaptıklarından sorumlu) bir
            muhafız olarak göndermedik.”
            Allahım! Kalbimin kulaklarını Senin zikrine aç. Beni Sana ve Resûl-i Ekrem’ine itaat,
            Yüce Kitabınla da amel etmekle serfiraz eyle..
            “Peygamber, Rabbi tarafından kendisine ne indirildi ise ona iman etti, müminler
            de! Onlardan her biri Allah’a, meleklerine, kitaplarına ve peygamberlerine iman etti.
            “O’nun resûllerinden hiçbirini diğerinden ayırt etmeyiz.” dediler ve eklediler:
            “İşittik ve itaat ettik ya Rabbenâ, affını dileriz, dönüşümüz Sanadır.” Allah hiçbir
            kimseyi güç yetiremeyeceği bir şekilde yükümlü tutmaz. Herkesin kazandığı iyilik
            kendi lehine, işlediği fenalık da kendi aleyhinedir. Ya Rabbenâ! Eğer unuttuk veya
            kasıtsız olarak yanlış yaptıysak bundan dolayı bizi sorumlu tutma! Ya Rabbenâ!
            Bizden öncekilere yüklediğin gibi ağır yük yükleme! Ya Rabbenâ! Takat
            getiremeyeceğimiz şeylerle bizi yükümlü tutma! Affet bizi, lütfen bağışla
            kusurlarımızı, merhamet buyur bize! Sensin Mevlâmız, yardımcımız! Kâfir
            topluluklara karşı Sen yardım eyle bize!”
            Allahım! Bilerek şirk koşmaktan Sana sığınıyor, bilemediklerimden dolayı da
            mağfiretini diliyorum. Muhakkak ki her şeyi bilen, gaybı da bilen yalnız Sensin.
            “Ya Rabbî! Burayı güvenli bir belde yap. Buranın halkından Allah’a ve âhiret
            gününe iman edenleri çeşit çeşit mahsullerle rızıklandır!” “Ey Yüce Rabbimiz! Bize
            bu dünyada da iyilik ve güzellik ver, âhirette de iyilik ve güzellik ver ve bizi
            Cehennem ateşinden koru!”
            Allahım! Sen bizden ancak Senin izin ve inayetinle mâlik olabileceğimiz şeyleri
            istiyorsun. Biz de, ey Yüceler Yücesi, Senden hoşnutluğunu ve hoşnutluğuna vesile
            olacak şeyleri diliyoruz.
            “Hepinizin İlahı tek İlahtır. O’ndan başka ilah yoktur. O, Rahmandır, Rahîmdir.
            Göklerin ve yerin yaratılışında, gece ile gündüzün sürelerinin değişmesinde,
            insanlara fayda sağlamak üzere denizlerde gemilerin süzülüşünde, Allah’ın gökten
            indirip kendisiyle ölmüş yeri canlandırdığı yağmurda ve yeryüzünde hayat verip
            yaydığı canlılarda, rüzgarların yönlerini değiştirip durmasında, gökle yer arasında
            emre hazır bulutların duruşunda elbette aklını çalıştıran kimseler için Allah’ın
            varlığına ve birliğine nice deliller vardır. ” “Allah’tan başka ilah bulunmadığına
            şahit bizzat Allah’tır. Bütün melekler, hak ve adaletten ayrılmayan ilim erbabı da bu
            gerçeğe, Aziz ve Hakîm (mutlak galip, tam hüküm ve hikmet sahibi) Allah’tan başka
            ilah olmadığına şahittirler. Allah katında hak din, İslâm’dır.”
            Allahım! Senden, rahmetinle kalbimi hidayet buyurmanı, işlerimi toparlamanı,
            dağınıklığımı gidermeni, elimin uzanamadıklarını ıslah etmeni, amelimi temizleyip
            hatalarımı düzeltmeni, bana doğruyu göstermeni, sevdiğim şeylerin hayırlısını vermeni
            ve beni her türlü kötülük, fitne ve zarardan korumanı diliyorum.
            Allahım! Bana sağlam bir iman, sonrasında küfrün semtine yaklaştırmayacak bir yakîn
            ve dünya ve âhirette Senin cömertliğine nâil olabileceğim bir rahmet ihsan buyur.
            Allahım! Senden, hakkımdaki hükümlerinde lütfunu, beni de şehitlerin yüce
            makamlarına almanı, her zaman bahtiyar kulların gibi yaşatmanı ve düşmanlık
            besleyenlere karşı muzaffer eylemeni diliyorum.
            Allahım! Hâlimi ve ihtiyacımı Sana arzediyorum. Ufkumun kısa ve dar, amelimin az
            ve zayıf olduğunu, dolayısıyla her zaman Sana muhtaç bulunduğumu bir kez daha
            huzurunda ikrar ediyorum. Her şey hakkında hükmü geçerli olan ve sadırlara şifa salan
            yalnız Sensin! Senden, denizleri birbirinden ayırdığın gibi, beni de Cehennem ateşinden,
            helak ve ölüm için dua etmekten ve kabir azabından uzak tutmanı diliyorum.
            Allahım! Kullarından herhangi birine verdiğin bir hayır veya mahlûkatından birine
            vaad ettiğin bir lütuf var da buna idrâkim yetişmemiş, niyetim ulaşamamış ve bu sebeple
            de dilediklerimin dışında kalmış ise, ey Âlemlerin Rabbi, onun gerçekleşmesi için de
            Sana yalvarıyor, bana rahmetinle onu da ihsan etmeni istiyorum.
            Allahım! Ey Kur’ân gibi en sağlam ipin, İslâm gibi en doğru yolun biricik Sahibi!
            Kâfirleri Cehennem’le korkuttuğun kıyamet gününde, Senden Cehennem’e karşı emniyet
            bahşetmeni ve mukarrabîn olan, ömrünü rükû ve secde ile geçiren kullarınla beraber
            beni de ebedîlik yurdu olan Cennet’ine almanı diliyorum. Şüphesiz Sen o âlemde Rahîm
            isminle sevdiğin kullarına rahmetinle muamele edersin. Ve neyi nasıl diliyorsan, onu
            öyle gerçekleştirirsin.
            Allahım! Bizleri hidayeti bulmuş ve başkalarına buldurmak için çabalayan, dalâlet ve
            idlâlden uzak, dostların için emniyet ve sulh vesilesi, düşmanların için de düşman eyle.
            Her kim Seni severse, biz de Sana olan sevgimizden ötürü onu sever, her kim de Sana
            adavet beslerse, biz de Senin ona olan adavetin sebebiyle ona adavet ederiz.
            Allahım! Bu bizim duamızdır; onu fazlınla kabul edecek olan da sadece Sensin.
            Gayretimiz bu, yegâne dayanağımız da yalnız Sensin.
            Allahım! Kalbime bir nur, kabrime bir nur ver; önüme bir nur, arkama bir nur ver;
            sağıma bir nûr, soluma bir nur ver; üstüme bir nur, altıma bir nur ver; kulağıma bir nur,
            gözüme bir nur ver; saçıma bir nur, derime bir nur ver; etime bir nur, kanıma bir nur
            ver; kemiklerime de bir nûr ver!
            Allahım! Nurumu artır, bana istediğim bütün nurlara bedel olacak bir nur ver ve beni
            nur eyle.
            “Hiç Allah’ın, göğsünü İslâm’a açması sebebiyle, Rabbi tarafından nura kavuşan
            kimse, kötü tercihinden ötürü fıtratını değiştiren, kalbi katılaşan, göğsü daralan
            kimse gibi olur mu? Yazıklar olsun, kalbleri Allah’ı anmak hususunda katılaşmış
            olanlara! İşte onlar besbelli bir sapıklık içindedirler.” “Allah göklerin ve yerin
            nurudur. O’nun nûrunun misali, tıpkı içinde lamba bulunan bir kandillik gibidir.
            Lamba bir sırça (cam) içinde, o sırça da sanki parlayan incimsi bir yıldız! Bu lamba,
            ne yalnız doğuya, ne de yalnız batıya mensup olmayan kutlu, pek bereketli bir zeytin
            ağacından tutuşturulur. Bu öyle bereketli bir ağaç ki, nerdeyse ateş değmeden de yağ
            ışık verir. Işığı pırıl pırıldır. Allah dilediği kimseyi nuruna iletir, gerçeği anlamaları
            için insanlara böyle temsiller getirir. Allah her şeyi bilir. ” “Hamd, gökleri ve yeri
            yaratan ve melaikeyi iki, üç, dört... kanatlı elçiler yapan Allah’a mahsustur. O,
            yaratıklarından, istediğine, dilediği kadar fazla özellikler verir, Çünkü O her şeye
            Kadîr’dir. Allah’ın insanlara göndereceği herhangi bir nimeti engelleyip tutacak güç
            bulunmaz. O’nun vermediğini ise gönderecek kuvvet yoktur. O, öyle Azîz ve
            Hakîm’dir (mutlak galiptir, tam hüküm ve hikmet sahibidir). Ey insanlar! Allah’ın
            üzerinizdeki nimetlerini hatırlayın: Düşünün: göklerden ve yerden sizi rızıklandıran
            Allah’tan başka bir yaratıcı mı var? O’ndan başka ilah yoktur. Böyle iken nasıl
            oluyor da (imandan inkâra) çevriliyorsunuz?” “Ey insanlar! Allah’ın vaadi elbette
            gerçektir, öyleyse sakın dünya hayatı sizi aldatmasın; o çok hilekâr şeytan da
            Allah’ın kerem ve merhametini ileri sürerek sizi aldatmasın. Şeytan sizin
            düşmanınızdır, öyleyse siz de onu düşman kabul edin! O kendi taraftarlarını,
            cehennemlik olmaya davet eder.” “Ey insanlar! Siz hepiniz Allah’a muhtaçsınız.
            Hiçbir şeye ihtiyacı olmayan, her türlü övgülere ve hamdlere layık olan ise ancak
            Allah’tır.” “Görenle görmeyen (âma) bir olmaz. Karanlıklarla aydınlık, gölge ile
            sıcak, dirilerle ölüler de bir olmaz! (müminlerle kâfirler bir olmaz). Allah, dilediğine
            hakkı işittirir, Sen kabirde olanlara sesini elbette işittiremezsin.”
            İzzet ile bürünmüş ve onu kendisine şiar edinmiş olan Yüceler Yücesi Allah
            Sübhan’dır. Büyüklüğü kuşanmış ve kullarına bol bol ikrâmlarda bulunmuş O Zât
            Sübhan’dır. Tesbîh ve takdis sadece Kendine layık olan O Zât Sübhan’dır. Sayısız ihsan
            ve nimetlerin sahibi O Zât Sübhan’dır. Azamet ve kerem sahibi O Zât Sübhan’dır. Celâl
            ve ikrâm sahibi O Zât Sübhan’dır. Her eksiklikten münezzeh olan O Yüce Zât
            Sübhan’dır. Ben de O’nu tesbih ederim.
            “Yedi kat gök, dünya ve onların içinde olan herkes Allah’ı takdis ve tenzih eder.
            Hatta hiçbir şey yoktur ki O’na hamd ile tenzih etmesin. Ne var ki siz onların bu
            tenzih ve takdislerini iyi anlayamazsınız. Bunca azametiyle beraber, kullarının gaflet
            ve cürümlerine karşı, O, Halîmdir, Ğafûrdur (çok müsamahalıdır, affedicidir).”
            “Bütün yüzler, (hayatın ve hâkimiyetin tam mânasıyla sahibi olan) Hayy-u Kayyum’a
            baş eğmiştir. Zulüm yüklenerek gelen, gerçekten perişan olmuştur. Mümin olarak
            yararlı işler yapan ise, ne zulümden, ne de haklarının çiğnenmesinden korkar.” “O
            gün insanlar, Hakkın davetçisine hiçbir tarafa sapmadan uyarlar. Rahman’ın
            azametinden dolayı sesler kısılmıştır. Artık bir fısıltıdan başka bir ses işitemezsin. O
            gün, Rahman’ın şefaat izni verip sözünden razı olduğu kimselerden başkasının
            şefaati fayda vermez.” “Sen o gün melekleri de Arş’ın etrafını çevrelemiş,
            Rabbilerine zikir, tenzih ve hamd eden vaziyette görürsün. Derken, aralarında
            adaletle hükmolunur ve ‘Hamd ü senalar Rabbülâlemîn olan Allah’a mahsustur.’ diye
            bitirilir.” “Size kudret ve hikmetine dair delillerini gösteren, gökten size rızık indiren
            O’dur. Fakat ancak gönülden Allah’a dönen kimse düşünüp ibret alır. O halde
            kâfirler hoşlanmasalar da siz, ibadeti gönülden ve yalnız Allah’a yaparak O’na dua
            edin. O, dereceleri yükselten, Arş sahibi olan Allah, o büyük buluşma gününün
            dehşetini haber vermek için, kullarından dilediğine emrini tebliğ için ruhu indirir. O
            büyük buluşma günü, bütün insanların mezarlarından kalkıp meydana çıkarıldıkları
            bir gündür. Öyle ki onların işlerinden ve hâllerinden bir tek şey bile Allah’a saklı
            kalamaz. Allah onlara şöyle hitap eder: ‘Bugün hâkimiyet kimin? Mutlak galip, tek
            hâkim olan Allah’ın!’ Bugün her kişi, ne işlemişse onun karşılığını alır, bugün
            kimseye haksızlık edilmez. Muhakkak ki Allah hesapları pek çabuk görür.”
            Allahım! Hiçbir zaman Seni bırakıp da ona sığınacağımız bir başka ilah mülahazası
            kalbimizde ve zihnimizde yer etmedi. Senin kapından başka bir kapıya asla yönelmedik.
            Sen bizi yaratırken, Sana yardım eden bir başkası yoktu ki, biz onu Sana şerîk kabul
            edelim. Yegâne yaratıcı Sen, şanı yüce olan Sen, ululuk tahtının yegâne Sahibi de yine
            Sensin.
            “Ne yerde, ne de gökte hiçbir şey Allah’a gizli kalmaz. O’dur ki annelerinizin
            rahimlerinde size dilediği şekli verir. O’ndan başka ilah yoktur. Azîz’dir, Hakîm’dir.
            (mutlak galip, tam hüküm ve hikmet sahibidir).” “Ey bizim kerîm Rabbimiz! Bizi
            doğru yola ilettikten sonra kalblerimizi saptırma ve katından bize bir rahmet bağışla.
            Şüphesiz bağışı bol olan Vehhâb Sensin Sen! Sen, geleceğinde hiç şüphe olmayan bir
            günde bütün insanları bir araya toplayacaksın. Allah sözünden asla dönmez.” “Ey
            bizim kerîm Rabbimiz! Günahlarımızı ve işlerimizdeki aşırılıklarımızı affet!
            Ayaklarımızı hak yolda sabit kıl ve kâfirler gürûhuna karşı bize yardım eyle!” “Eğer
            Allah size yardım ederse, size üstün gelecek hiç kimse olamaz. Şayet o sizi yardımsız
            bırakırsa, artık O’ndan sonra kim size yardım edebilir ki? Öyleyse müminler yalnız
            Allah’a güvenmelidirler.”
            Allahım! Aramıza sulh bahşet. Kalblerimizi te’lîf eyle. Bizi selâm ve selâmet
            yollarına hidayet et. Zulüm ve karanlıklardan nura ve aydınlığa çıkar. Açık-gizli her
            türlü çirkinlikten bizi uzak tut.
            Allahım! Kulak, göz ve kalblerimizi bizim için berekete vesile eyle. Tevbelerimizi
            kabul buyur; hiç şüphe yok ki Sen tevbe yollarını açan ve onları kabul eden rahmeti
            sonsuz Tevvâb ü Rahîmsin. Bizi nimetlerinin şükrüyle gerilen, onlarla afiyete eren,
            onları almaya layık olan ve nimetlerini tastamam verdiğin kullarından eyle.
            “Rabbimiz! Sen bizi affet, kusurlarımızı bağışla ve iyilerin ölümünü bize nasip eyle!
            Rabbimiz! Resûllerin vasıtasıyla bize vaad ettiğin mükâfatları bize lütfet, bizi
            kıyamet günü rezil ve perişan eyleme. Sen asla sözünden dönmezsin!” “Göklerde ne
            var, yerde ne varsa Allah’ı tenzih ve tesbih eder. O Azîz ve Hakîm’dir (üstün kudret,
            tam hüküm ve hikmet sahibidir). Göklerin ve yerin hâkimiyeti O’nundur. Hayatı
            veren ve hayatı alıp öldüren O’dur. O her şeye kâdirdir. Evvel O’dur, Âhir O. Zâhir
            O’dur, Bâtın O! O her şeyi hakkıyla bilir.” “Görmez misin ki Allah göklerde ne var,
            yerde ne varsa bilir? Bir araya gelip gizlice fısıldaşan üç kişinin dördüncüleri
            mutlaka Allah’tır. Beş kişi gizli konuşsa altıncıları mutlaka Allah’tır. Bundan ister
            daha az, ister daha çok olsunlar, nerede bulunurlarsa bulunsunlar, mutlaka O,
            kendileriyle beraberdir. O, ileride kıyamet gününde, yapmış oldukları işleri onlara
            tek tek bildirecek, (dilerse karşılığını da verecektir). Şüphesiz ki Allah her şeyi bilir.”
            “Ey iman edenler! Allah’a karşı gelmekten sakının! Herkes yarın âhireti için ne
            gönderdiğine dikkat etsin. Allah’a karşı gelmekten sakının! Çünkü Allah yaptığınız
            her şeyden haberdardır. Sakın şunlar gibi olmayın ki onlar Allah’ı unuttukları için,
            Allah da kendi öz canlarını kendilerine unutturdu. (Fayda ve zararlarını dahi
            bilemiyorlar). İşte yoldan çıkanlar bunlardır. Cehennemliklerle Cennetlikler elbette
            bir olmaz. Felah ve başarıya erenler, Cennetliklerdir. ” “De ki: Ey mülk ve hâkimiyet
            sahibi Allahım! Sen mülkü dilediğine verir, dilediğinden onu çeker alırsın! Dilediğini
            aziz, dilediğini zelîl kılarsın! Her türlü hayır yalnız Senin elindedir! Sen elbette her
            şeye kâdirsin! Geceyi gündüze katar günü uzatırsın, gündüzü geceye katar geceyi
            uzatırsın. Ölüden diri, diriden ölü çıkarırsın. Sen dilediğin kimseye sayısız rızıklar
            verirsin!”
            Allahım! Bütün bunları Senin ism-i a’zam ve rıdvan-ı ekberin hakkı için Senden
            diliyor ve yarattıklarının şerrinden Senin tastamam kelimelerine sığınıyorum.
            Rahman ve Rahîm Allah’ın adıyla. “De ki: Sabahın Rabbine sığınırım, yarattığı
            şeylerin şerrinden. Karanlığı çöktüğü zaman gecenin şerrinden. Düğümlere üfleyip
            büyü yapan büyücü kadınların şerrinden ve haset ettiği zaman hasetçinin şerrinden.”
            Rahman ve Rahîm Allah’ın adıyla. “De ki: İnsanların Rabbine, insanların yegâne
            Hükümdarına, insanların İlahına sığınırım. O sinsi şeytanın şerrinden. O ki,
            insanların kalblerine vesvese verir. O şeytan, cinlerden de olur, insanlardan da. ”
            “Ben bâtıl dinlerden uzaklaşarak, yüzümü, gökleri ve yeri yaratan Rabbülâlemin’e
            yönelttim, ben asla sizin gibi müşrik değilim.” “De ki: Benim namazım da, her türlü
            ibadetlerim de, hayatım da ölümüm de hep Rabbülâlemîn olan Allah’a aittir.”
            Allahım! Muhakkak ki Sen, sözümü işitir, mekanımı görür, gizli-açık her şeyimi
            bilirsin. Hiçbir hâlim Sana gizli kalmaz. Ben muhtaç, fakir, Senin yardımına dehalet
            eden, azabından rahmetine sığınan, huzurunda kalbi tir tir titreyen ve günahını itiraf ve
            ikrar eden bir kulunum. Senden düşkün bir miskinin dilenmesi gibi dileniyorum. Korkan
            ve ızdırar yaşayan birisinin yalvarışıyla Sana yalvarıyor ve dua ediyorum. Huzurunda
            boynunu bükmüş, gözyaşlarını Senin için akıtmış, cismiyle Sana râm olmuş ve kudretin
            karşısında yüzü yerde bir kulunun haliyle Sana yalvarıyorum. Ey her varlık Kendi
            huzurunda yalvaran ve onlara en cömert şekilde mukabelede bulunan Allahım! Beni
            dualarımda istediğim şeylerden mahrum bırakma! Bana karşı lütfen re’fet ve rahmetinle
            muamelede bulun.
            Allahım! Nimetlerinin zevalinden, ihsan ettiğin afiyetin değişmesinden, ansızın gelen
            azabından ve her türlü gazabından Senin himayene iltica ediyorum. Her türlü çirkin huy,
            amel ve arzudan ve onulmaz dertlerden, hastalıklardan yine Sana sığınıyorum Allahım!
            Ey ihsanları sınırsız olan Allahım! Ömür verdiğin müddetçe kulaklarımızdan,
            gözlerimizden ve kuvvetimizden istifadeye bizleri muvaffak kıl. Onları hep sağlıklı
            eyle. Düşmanlık edenlere karşı da bu kullarını muzaffer et ve bize zulmedenlerden
            intikamımızı Sen al.
            “Ey bizim Kerîm Rabbimiz! Yaptığımızı kabul buyur bizden! Hakkıyla işiten ve bilen
            ancak Sensin.” “Tevbelerimizi de kabul buyur. Muhakkak ki tevbeleri en güzel şekilde
            kabul eden, çok merhametli olan ancak Sensin.” “Ey insanlar! İyi biliniz ki
            taşkınlığınız sadece kendi aleyhinizedir. Elde edeceğiniz en fazla şey, bu fâni hayatın
            geçici menfaatidir. Sonunda dönüp Bizim huzurumuza geleceksiniz ve Biz de
            yaptıklarınızı size bir bir göstereceğiz.”
            Allahım! Gayba da nüfuz eden ilmin ve bütün mahlûkat üstünde nâfiz olan kudretinle,
            hayat benim için hayırlı olduğu müddetçe beni yaşat. Ölüm benim için daha hayırlı
            olduğu zaman da verdiğin can emanetini lütfen geri al.
            Allahım! Beni gizli-açık her yerde haşyet sahibi, Senin hoşnutluğunda da, gazabında
            da ihlas ve samimiyetle hep kapında duran, varlıkta da yoklukta da hep müstakim
            davranan kullarından eyle. Senden, zarar veren bir şeye ve saptırıcı bir fitneye
            uğramama, kazaya rıza, ölümden sonra rahat bir hayat, cemâline bakma lezzeti ve Sana
            kavuşma iştiyakı istiyorum.
            Allahım! bizi iman zînetiyle zînetlendir ve bizi hidayete eren ve başkalarının
            hidayetine vesile olan kullarından eyle.
            Allahım! Kalblerimiz ve uzuvlarımız Senin yed-i kudretindedir. Biz onlardan hiçbir
            şeye mâlik değiliz. Ne olur, onlarla olan muamelende onların velî ve yardımcısı ol.
            “Tek tek her insanın ne işlediğini görüp gözeten Allah, hiç bunu yapmaktan aciz
            olan gibi olur mu? Bununla beraber, tutmuşlar Allah’a ortak koşuyorlar. De ki
            “Haydi tavsif edin, adlandırın bakayım onları! Kimdirler, necidirler, hangi işleri
            gerçekleştirmişler? Ne o, yoksa Allah’a Kendi mülkünde var olup da bilmediği bir
            şeyi mi bildireceksiniz. Veya hiçbir gerçeğe tekâbül etmeksizin sırf boş laf mı
            edeceksiniz?” Doğrusu kurdukları tuzaklar o kâfirlere hoş gösterildi, hoşlandılar
            bundan ve hak yoldan men edildiler. Her kimi de Allah saptırırsa artık onu yola
            getirecek yoktur.”
            Ey Hazreti Cebrâîl ve Mikâîl’in Rabbi ve İsrâfîl’in Rabbi olan Allahım! Ateşin
            hararetinden ve kabir azabından Sana sığınıyorum.
            Allahım! Gözleriyle gözlerimin içine baka baka kalbiyle açıklarımı arayan, bir
            iyiliğimi gördüğünde onu hemen gizleyen, öte yandan bir günahıma muttali olduğunda
            onu alelacele ifşâ eden dost (görünümlü münafık)tan Sana sığınıyorum.
            Allahım! Huşû duymayan kalbden, kabul edilmeyen duadan, doyma bilmeyen nefisten,
            fayda vermeyen ilimden, işte bu dört şeyden Sana sığınıyorum.
            Allahım! Beni miskîn (huzurunda hep hudû ve tezellül içerisinde bir kalble duran) bir
            kimse olarak yaşat, böyle bir miskîn olarak ruhumu al ve öyle miskinler içerisinde
            haşret.
            Allahım! Bilebildiğim ve bilemediğim bütün hayır ve güzellikleri Senden diliyor ve
            bildiğim yahut bilmediğim bütün şerlerden de Sana sığınıyorum.
            “Ya Rabbî! Şeytanların vesveselerinden, onların yanıma sokulmalarından Sana
            sığınırım!” “İnandık ya Rabbî! Affet günahlarımızı, merhamet et bize, çünkü Sen
            merhamet edenlerin en iyisi, en hayırlısısın” “Rabbim! Gerek bana, gerek anneme
            babama lütfettiğin nimetlerine şükür yoluna beni sevk et! Senin razı olacağın yararlı
            işler yapmaya beni yönelt ve bana salih, dine bağlı, makbul nesil nasip eyle! Rabbim!
            Senin kapına döndüm, ben Sana teslim olanlardanım.”
            Allahım! Beni bir iyilik yaptığı zaman sevinen, bir kötülüğe düştüğü zaman da nâdim
            olup bağışlanma dileyen kullarından eyle.
            Allahım! Beni mağfiret buyur, bana merhamet et ve Refîk-i A’lâ’ya, yakınlığına ve
            makbul dostların arasına al.
            Allahım! Bilebildiğim, bilemediğim bütün kötülüklerden Sana sığınıyorum.
            Allahım! Bana sevgini ve sevilmesi nezdinde bir mana ifade eden ve fayda veren
            kullarının sevgisini bahşet.
            Allahım! Senden isteyip de bana verdiğin nimetleri, Senin sevdiğin işleri yapabilmem
            için bana kuvvet; verdiklerinden geri aldıklarını da, yine sevdiğin işleri yapmam için
            bana boş zaman kıl.
            Allahım! Günahımı yarlığa, evimi yurdumu genişlet ve rızkıma bereket ihsan buyur.
            “Yeryüzünde kımıldayan hiçbir canlı yoktur ki rızkı Allah’a ait olmasın. Allah her
            canlının hayatını geçirdiği yeri de, öleceği yeri de bilir. Bütün bunlar apaçık bir
            kitaptadır.” “Olur ki hoşlanmadığınız bir şey sizin için hayırlı olur. Olur ki sevip
            arzu ettiğiniz bir şey sizin için şerli olur. Gerçeği Allah bilir, siz bilmezsiniz.” “Ya
            Rabbenâ, üstümüze (gürül gürül) sabır yağdır ve ayaklarımıza sebat ver ve kâfir
            topluluğa karşı bizi muzaffer eyle!”
            Allahım! Her işte âkıbetimizi güzel eyle ve bizi dünyada rezil rüsvay olmaktan,
            âhirette de azaba uğramaktan muhafaza buyur.
            Allahım! Lütuflarını artır, eksiltme; bizi yücelt, hakir düşürme; bize ihsanlarda bulun,
            mahrum eyleme; bizi tercih et, başkalarını bize tercih etme; bizi razı et ve bizden razı ol.
            Allahım! Sekerât-ı mevtin zorluklarına karşı yardımcım ol.
            Allahım! Göz açıp kapayıncaya kadar beni nefsimle başbaşa bırakma, beni bana
            bırakma ve ihsan buyurduğun güzel lütufları benden geri alma.
            Allahım! Zayıflığımı, çaresizliğimi, insanlar arasındaki önemsizliğimi, değersizliğimi
            Sana şikâyet ediyorum. Sen Erhamürrâhimînsin; bütün çaresizlerin Rabbi de, bu çaresiz
            kulunun Rabbi de Sensin; beni uzak-yakın kötülük yapacak, düşmanlıkta bulunacak
            kimselerin insafsızlığına terk etmezsin. Ah, keşke bu mücrim kuluna karşı gazabın
            olmadığını bir bilebilseydim; işte o zaman başka hiçbir şeyi önemsemezdim. Afv u
            afiyetine layık değilim ama onu da dört gözle beklerim. Gazabının gelip çatmasından,
            hiddetine maruz kalmaktan, bütün karanlıkları ışığa kavuşturan ve dünya ve âhiret
            umûrunun salâhına vesile olan nuruna sığınıyorum. Hoşnutluğunu elde edene kadar da
            sığınmaya devam edeceğim. Benim halimi ıslah edecek güç ve kuvvet yalnız Sendedir.
            Rabbim, Sana sonsuz hamd ediyor ve hoşnutluğunu diliyorum.
            “Ey Yüce Rabbimiz! Biz ister gizleyelim, ister açığa vuralım, yaptığımız her şeyi
            bilirsin. Zaten göklerde ve yerde Allah’a gizli kalan hiçbir şey yoktur.” “Ey Kerîm!
            Beni, annemi, babamı ve bütün müminleri kıyamet günü affeyle.”
            Allahım! Senden rahmetini celbedecek şeyleri, mağfiretinin vesilelerini, her türlü
            günahtan korunmayı, her türlü iyiliği yapmayı, Cennet’e nâil ve Cehennem’den âzad
            olmayı diliyoruz.
            Allahım! Gözümden ve kulağımdan gönlüme hep güzellikler akıt ve ömrüm oldukça
            onları sağlıklı eyle. Dinî hayatımda ve bedenimde bana afiyet ihsan eyle. Bana
            zulmedenlere karşı beni koru ve onlardan intikamımı al.
            Allahım! Kendimi Sana teslim ettim. İşlerimi Sana havale eyledim. Sırtımı Senin
            kudretine dayadım. Yüzümü sadece Sana döndüm. İndirdiğin Yüce Kitab’ına ve
            gönderdiğin Şanlı Nebî’ne iman ettim.
            Allahım! Ayakta iken beni İslâm’la koru. Otururken İslâm’la koru. Uyurken de yine
            İslâm’la koru. Beni her zaman İslâm üzere eyle. Düşmanlık ve haset besleyenlere
            şamata konusu olmaktan beni muhafaza buyur.
            Allahım! Mahzenleri nezdinde olan hayırların hepsinden istiyor, her türlü şerden de
            Sana sığınıyorum.
            Allahım! İslâm’ı seçip Sana teslim oldum, Sana inandım, Sana tevekkül ettim,
            kalbimle beraber yüzümü Sana döndüm ve ettimse yine Senin rızan için husûmet ettim.
            Çünkü Senden başka bir ilah yok. Ölümden uzak olan yegâne Hayy u Kayyûm Sensin.
            Senden başka cinn ü ins bütün varlık ölüme mahkumdur.
            “Allah o ilahtır ki, Kendisinden başka ilah yoktur. Hayy’dır, Kayyûm’dur. Kendisini
            ne bir uyuklama, ne de uyku tutar. Göklerde ve yerde ne varsa O’nundur. İzni
            olmadan huzurunda şefaat etmek kimin haddine? Yarattığı mahlûkların önünde,
            ardında ne var, hepsini bilir. Mahlûklar ise O’nun dilediğinden başka, ilminden
            hiçbir şey kavrayamazlar. O’nun kürsüsü gökleri ve yeri kaplamıştır. Gökleri ve yeri
            koruyup gözetmek O’na ağır gelmez; O öyle ulu, öyle büyüktür.” “Ey insanlar! İşte
            size bir misal veriliyor, ona iyi kulak verin: Sizin Allah’tan başka yalvardığınız bütün
            sahte tanrılar güç birliği yapsalar da, bir sinek bile yaratamazlar. Hatta sinek
            onlardan bir şey kapsa, onu dahi kurtarıp geri alamazlar. İsteyen de, kendinden
            istenilen de, kaçan da kovalayan da ne kadar güçsüz! Allah’ı layık olduğu tarzda
            bilemediler. Muhakkak ki Allah pek kuvvetlidir, mutlak galiptir. ” “Hâkimiyet elinde
            bulunan o yüce Allah mukaddestir, hayrı ve bereketi sınırsızdır ve O her şeye
            kâdirdir.” “Sözünüzü ister içinizde gizleyin, ister açığa vurun, hepsi birdir. Zira
            Allah kalblerin kökünü dahi bilir. O yarattığı mahlûkunu hiç bilmez olur mu? (İlmi
            her şeye nüfuz eden, her şeyden haberi olan) Latîf ve Habîr O’dur.”
            Allahım! Senden, beni işimde sebatkâr ve dosdoğru yolda azimli kılmanı diliyorum.
            İçimi nimetlerine karşı şükür hisleriyle doldur ve kulluğumu en güzel şekilde yerine
            getirmeye beni muvaffak kıl. Bana hep doğruyu söyleyen bir dil ve halîm bir kalb ihsan
            buyur. Bildiğin şeylerin şerrinden Sana sığınıyor, onların hayrını Senden diliyor,
            malumun olan kusurlarımdan dolayı Senin mağfiretini talep ediyorum. Şüphesiz ki Sen,
            gayb âlemlerini de bilen yegâne Zâtsın.
            Allahım! Dinim, dünyam, ehlim ve malım hususunda Senden iffet dolu bir hayat çizgisi
            diliyorum.
            Allahım! Açıklarımı gizle, beni korkularımdan emin kıl ve önümden, arkamdan,
            sağımdan, solumdan, üstümden ve altımdan gelebilecek zararlardan beni koru.
            “ Y ü c e Rabbimiz! Katından bir rahmet ver ve şu davamızda doğruluk ve
            muvaffakiyet ihsan eyle bize!” “Her türlü hamd O Allah’a mahsustur ki, asla evlat
            edinmemiştir. Hâkimiyetinde hiçbir ortağı yoktur. Acze düşüp de bir desteğe muhtaç
            olmamıştır” de ve tekbir getirerek O’nun büyüklüğünü ilan et!”
            Allahım! Aciz düşmekten, tembellik yaşamaktan, korkak davranmaktan ve ihtiyarlayıp
            kocamaktan Sana sığınıyorum. Kabir azabından Sana iltica ediyor; hayatın ve ölümün
            fitnelerinden de yine Sana sığınıyorum.
            Allahım! Kalb katılığından, gafletten, hastalıktan, fakirlikten, zilletten, kıtlığa düşüp
            aza mahkum yaşamaktan ve meskenetten Sana sığınıyorum. Fakirlikten, küfür ve
            nankörlükten, fısktan, muhalefet edip düşmanlık çıkarmaktan, süm’a ve riyadan,
            kulluğumu başkalarının duyup görmesine bağlamaktan da Sana sığınıyorum. Sağırlık,
            dilsizlik, delilik ve cüzzam gibi ağır hastalıklardan da yine sadece Sana iltica ediyorum
            Allahım! Hıyanetten -ki o ne kötü bir sırdaştır-, Deccal fitnesinden, kabir azabından,
            hayatın ve ölümün fitnesinden Sana sığınıyorum Allahım!
            “De ki: Ya Rabbî! Gireceğim yere dürüst olarak girmemi, çıkacağım yerden de
            dürüst olarak çıkmamı nasib et ve Kendi katından beni destekleyecek kuvvetli bir
            delil ver bana! De ki: Hak geldi, bâtıl yıkılıp gitti. Çünkü bâtıl, yok olmaya
            mahkûmdur. Biz Kur’ân’ı müminlere şifa ve rahmet olarak indiririz. Ama o,
            zalimlerin ise sadece ziyanını artırır.”
            Allahım! Bana kalbimi bütünüyle tesiri altına alacak öyle bir iman lutfet ki, başıma
            gelen her şeyi Senin yazıp takdir ettiğine gönülden inanayım. Hakkımdaki taksimatından
            gönlümü hoşnut eyle Allahım!
            Allahım! Bahşedeceğin rızıkların en genişini yaşlılığımda ve âhir ömrümde bahşet.
            Allahım! Tembellikten, kocamaktan, günah işlemekten, borca saplanmaktan, kabir
            fitne ve azabından, Cehennem fitne ve azabından, zenginlik fitnesinin zararlarından Sana
            sığınıyorum. Fakirlik fitnesinden de yine Sana sığınıyorum.
            Allahım! Hatalarımı kar ve dolu suyu ile yıka. Beyaz elbisenin kirlerden arındığı gibi,
            kalbimi günahlardan arındır ve benimle günahlarımın arasını, doğu ile batının arasını
            ayırdığın gibi ayır.
            Allahım! Senin kulun ve nebîn, bizim de Efendimiz Hazreti Muhammed (sallallahu aleyhi
            ve sellem) hayır ve iyilik adına Senden ne dilemişse ben de onların hepsini diliyor ve O
            Masumlar Masumu’nun sığındığı bütün şerlerden de Senin yüce dergâhına iltica
            ediyorum.
            Allahım! Senden Cennet’i ve ona yaklaştıracak söz ve davranışları ve hakkımdaki her
            hükmünü benim için hayırlı kılmanı diliyorum.
            Allahım! Kendisiyle dua edildiğinde kabul buyurduğun, istenildiğinde verdiğin,
            merhamet dilenildiğinde merhamet ettiğin, fereç talep edildiğinde fereç ve mahreç ihsan
            buyurduğun, tâhir, tayyip, mübarek ve yüce nezdinde en sevimli ismin hakkı için bütün
            bunları Senden diliyorum.
            Allahım! Bana öğrettiklerinle beni faydalandır, bana faydalı şeyler ta’lim buyur ve
            ilmimi artır.
            Allahım! Her hâl için Sana hamdediyor, Cehennem ehlinin hâli olan isyan, küfür ve
            dalâletten de Sana sığınıyorum.
            “Ey Yüce Rabbimiz! Yalnız Sana güvenip dayandık, Sana yöneldik ve sonunda da
            Senin huzuruna varacağız. Ey Ulu Rabbimiz, bizi kâfirlere deneme konusu kılma,
            affet bizi! Çünkü Sen Azîz ve Hakîmsin (mutlak galip, tam hüküm ve hikmet
            sahibisin).”
            Allahım! Bizi en iyi şekilde şükreden, en çok zikreden, emirlerine en içten ve en çok
            ittiba eden ve buyurduğun hususlara en güzel şekilde riayet eden kullarından eyle.
            Allahım! Senden Rahmet Peygamberi olan nebîn Hazreti Muhammed hatırı için
            dileniyor ve O’nunla Sana teveccühte bulunuyorum.
            Ya Muhammed (sallallahu aleyhi ve sellem)! Rabbime ihtiyacımı gidermesi için Seninle
            yöneliyorum.
            Allahım! Ne olur, O, Fahr-i Kainâtı hakkımda şefaatçi eyle.
            “Ya Rabbî! Genişlet göğsümü, kolaylaştır işimi, çözüver şu dilimin bağını. Ta ki
            anlasınlar sözümü!”
            Allahım! Kulağım, gözüm, dilim ve kalbim yoluyla gelebilecek bütün şerlerden Sana
            sığınıyorum.
            Allahım! Bedenime afiyet ver.
            Allahım! Kulaklarıma afiyet ver ve duymamı sağlıklı eyle!
            Allahım! Gözlerime afiyet ver ve görmemi sıhhatli kıl!
            Allahım! Senden tertemiz bir ömür, dosdoğru bir ölüm ve huzurunda rezil rüsvay
            olmayacağım bir dönüş dileniyorum.
            Allahım! Her işimin esası olan dinimi, içinde geçimim olan dünyamı ve döneceğim
            yer olan âhiretimi ıslah buyur. Hayatımı her türlü hayırları artırmaya, mevtimi de bütün
            şerlerden kurtulup huzura ermeye vesile eyle.
            Allahım! Senden hidayet, takva, iffet ve göz tokluğu, gönül zenginliği dileniyorum.
            Allahım! Dediğimiz ve diyebildiğimiz şekilde, hayır ondan çok daha güzel, en güzel
            şekilde Sana hamd ü senalar olsun.
            Allahım! Namazım da, diğer bütün ibadetlerim de, hayatım da, ölümüm de hep Sana
            aittir. Dönüşüm Sanadır ve geride bıraktığım her şey de yine Sana aittir.
            Allahım! Kabir azabından, gelip sineye oturan vesveseden ve işlerimde dağınıklık
            yaşamaktan Sana sığınırım.
            Allahım! Senden rüzgarların getirdiği hayırlı şeyleri diler, yine onların getirdiği şer
            ve zararlardan Sana sığınırım.
            Allahım! Kötü günden, kötü geceden, kötü saatten, kötü arkadaştan ve kötü komşudan
            hep Sana sığınırım.
            Allahım! Gazabından rızana, azabından afiyetine, Senden Sana (celâlinden cemâline)
            sığınırım. Zâtını senâ ettiğin ölçüde Seni senâ etmekten aciz olduğumu da itiraf ederim.
            Zaten Sen senâ edilemeyecek kadar yücesin.
            Allahım! Hamd ü sena, şükr ü minnet Senin hakkın ve Sana mahsustur.
            Allahım! Senden, sevip hoşnut olduğun amelleri işleme hususunda muvaffakiyet, Sana
            dosdoğru ve tastamam tevekkül ve Senin hakkında hep hüsn-ü zan istiyorum.
            “Ey bizim Rabbimiz! Kendimize yazık ettik. Şayet Sen kusurumuzu örtüp bize
            merhamet buyurmazsan, en büyük kayba uğrayanlardan oluruz.”
            Allahım! Bize, bizi günahlardan uzak tutacak bir haşyet, Cennet’e ulaştıracak bir
            kulluk ve dünya musibetlerini önemsetmeyecek kadar yakîn bahşet. Ömür verdiğin
            müddetçe kulaklarımızdan, gözlerimizden ve kuvvetimizden istifadeye bizleri muvaffak
            kıl. Onları hep sağlıklı eyle. Bize zulmedenlerden intikamımızı Sen al ve düşmanlık
            edenlere karşı bizi muzaffer et. Bizi, dinimizle alâkalı musibetlere maruz bırakma.
            Dünyayı en büyük hedefimiz, tek düşüncemiz ve ilmimizin varıp dayandığı son nokta
            yapma ve bize merhamet etmeyecekleri üzerimize musallat etme.
            Allahım! Borç altında ezilmekten, düşman karşısında mağlubiyet yaşamaktan ve
            düşman şamatasından Sana sığınıyorum.
            Allahım! Düşüp yuvarlanmaktan, enkaz altında kalmaktan, boğulmaktan ve yanmaktan
            Sana sığınıyorum. Ölüm esnasında şeytanın çarpmasından Sana sığınıyorum. Senin
            yolunda giderken geriye dönmüş ve kazanma kuşağında kaybetmiş biri olarak ya da
            yılan ve akrep gibi hayvanlar tarafından sokularak ölmekten de yine Sana sığınıyorum.
            Ey bütün insanların rabbi olan, sıkıntı ve hastalıkları gideren Allahım! Ne olur, şifa
            bahşet. Şifa veren yalnız Sensin. Geride hiçbir rahatsızlık bırakmayacak şekilde şifa
            bahşet.
            Allahım! Nefsime takva bahşeyle ve onu temizle; onu temizleyecek olan şüphesiz
            yalnız Sensin. Sen, onun velîsi ve mevlâsısın.
            Allahım! Hatalarımı, cahilce yaptıklarımı, işlerimdeki israfı ve Senin malumun olan
            diğer kusurlarımı mağfiret buyur.
            Allahım! Benim bilmediğim fakat Senin bildiğin günahlarım da dahil olmak üzere
            geçmiş ve gelecek, gizli ve açık bütün günahlarımı bağışla.
            Allahım! Bu canı bana veren Sensin; onu geri alacak da yine Sen. Ölümüm de
            yaşamım da Senin elindedir. Senden yaşatırsan korumanı, verdiğin canı geri alırsan o
            zaman da beni bağışlamanı dilerim.
            Allahım! Beni azîz eyle, eksiklerimi gider, bana rızık ihsan et, beni salih amellere ve
            güzel ahlaka ilet. İlet ki, bunların salih olanına ancak Sen ulaştırır, kötülerinden de
            ancak Sen uzak tutarsın.
            Allahım! Senden, imanda sıhhat, güzel ahlakla donanmış bir iman, arkasından felah
            gelecek bir muvaffakiyet, katından rahmet ve afiyet ve yüce katından mağfiret ve
            hoşnutluk diliyorum.
            Allahım! Seni görüyormuşum gibi içime haşyet sal. Takva dairesinde hareket edip
            saîd ve bahtiyar olanlar zümresine al; mâsiyetlere girip de şakî ve bedbaht olanlardan
            eyleme. Kaza ve hükümlerinde hakkımda hayırlı olanı lutfet. Kaderimde yazdığına
            bereket ihsan eyle. Eyle ki, Senin ta’cîl buyurduğunun te’hirini, te’hir eylediğinin de
            ta’cîlini istemeyeyim. Nasıl hükmetmişsen ona razı olayım. Ve beni gönül hoşnutluğuna
            erdir.
            Allahım! Zorlukları kolaylaştırmak suretiyle bana lütufta bulun. Muhakkak ki, her zor
            Sana pek kolaydır. Senden dünya ve âhirette kolaylık ve afiyet diliyorum.
            Allahım! Beni affet; Sen afv u keremi bol bir Afüvv ü Kerîmsin.
            Allahım! Kalbimi nifaktan, amelimi riyadan, dilimi yalandan, gözümü ihanetten uzak
            tut. Hiç şüphe yok ki Sen, hainlik yapan gözleri ve sadırların gizlediklerini pek iyi
            bilirsin.
            Allahım! Gözler yaş yerine kan akıtmadan ve acziyetle beraber ihtiyarlık gelip
            çatmadan bana haşyetinden sağanak gibi gözyaşları akıtan iki göz bahşet, bahşet ki, o
            gözyaşları kalbimin dertlerine ilaç olsun.
            Allahım! Senin sevgini benim gönlümde sevgilerin en başı haline getir. Bir de sadece
            Senden korkayım ve Sana karşı haşyet duyayım. Sana kavuşmaya karşı içimi şevkle
            doldur.
            Allahım! Dünyanın fâniyât ü zailâtı gözümden silinip gitsin. Ehl-i dünyayı dünyaları
            ve dünyalıklarıyla sevindireceksen beni Sana kullukla sevindir; gözümü öyle aydın et.
            Allahım! Senden sıhhat, afiyet, emanette emîn olma, güzel ahlak ve kadere rıza
            istiyorum.
            Allahım! Kudretinle hükmettiklerinde bana afiyet ver. Beni rahmet dairene al.
            Ömrümü Sana kullukla tüketmeye muvaffak kıl. Vermiş olduğun can emanetini en hayırlı
            amelimi işlerken geri al ve onun sevabını da Cennet eyle.
            Allahım! Beni ilimle doyur, hilm ile zinetlendir, takva ile şereflendir ve afiyet ile
            güzelleştir.
            “Rabbimiz! İndirdiğin kitaba iman edip Elçinin yolunu tuttuk. “Sen de bizi,
            birliğini ve nebîlerini tanıyan şahitlerle birlikte yaz!” “Onların orada duaları;
            ‘Sübhansın Allahım! Her türlü noksandan münezzeh ve yücesin!’, birbirlerine iyi
            dilek ve temennileri ise hep “selâm!”dır. Duaları ‘el-hamdülillahi Rabbi’lâlemin/
            Hamd Âlemlerin Rabbi Allah’a mahsustur’ diye sona erer.”
            Salât ve selâm eyle Allahım, Efendimiz Hazreti Muhammed’e (aleyhisssalâtü vesselâm),
            tertemiz aile efradına ve kerîmlerden kerîm güzîde ashâbına.</turkce>
        <anlam></anlam>
        <adet>3</adet>
    </dua>


    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            “Muhakkak ki, Allah ve melekleri O şanı yüce Peygamber’e hep salât ederler. Ey
            iman edenler! Siz de O’na salât edin ve tam bir içtenlikle selâm verin.”
            Cenab-ı Allah’ın salât ve selâmı Efendimiz Hazreti Muhammed (aleyhi elfü elfi salâtin ve
            selâm), güzellerden güzel, temizlerden temiz ehl-i beytine ve kerem ve iyiliğin insanlık
            dünyasındaki yıldızları olan ashâbının üzerine olsun.
            Ey rahmet, re’fet, şefkat ve keremi sonsuz olan Yüceler Yücesi Allahım! Her sözünde
            sıdk ve sadâkatin zirvesini temsil eden Senin Nebîn ve Resûlün Efendimiz Hazreti
            Muhammed’e salât eyle; O Fahr-i Kâinatın nâm-ı celîlini yücelttikçe yücelt. Hidayet ve
            dalâleti beyan buyururken en doğruyu söyleyen Senin Nebîn ve Resûlün Sâdık u Masdûk
            Efendimiz Hazreti Muhammed’e salât ve selâm eyle. Yine her haliyle doğruluğun
            zirvesini tutan sıdk kahramanı, Senin Nebîn ve Resûlün Efendimiz Hazreti Muhammed’e
            salât ve selâm eyle.
            Allahım! Bütün mahlûkata elçi olarak gönderilmiş bulunan Senin Nebîn ve Resûlün
            Efendimiz Hazreti Muhammed’e salât ve selâm eyle. En açık mucizelerle te’yîd edilmiş
            ve desteklenmiş olan Senin Nebîn ve Resûlün Efendimiz Hazreti Muhammed’e salât ve
            selâm eyle. Kemâl ve ekmeliyette en zirve noktalara ulaşmış olan Senin Nebîn ve
            Resûlün Efendimiz Hazreti Muhammed’e salât ve selâm eyle.
            Allahım! Senin en şümullü ikramının biricik mazharı olan Nebîn ve Resûlün
            Efendimiz Hazreti Muhammed’e salât ve selâm eyle. En kâmil affının mazharı olan
            Senin Nebîn ve Resûlün Efendimiz Hazreti Muhammed’e salât ve selâm eyle. Senin
            oluk oluk akıttığın nimetlerinin mücessem rahmete dönüştüğü Nebîn ve Resûlün
            Efendimiz Hazreti Muhammed’e salât ve selâm eyle.
            Allahım! Şu varlık cisminin ruhu olan Senin Nebîn ve Resûlün Efendimiz Hazreti
            Muhammed’e salât ve selâm eyle. İnayetinin daimî gölgesi olan Senin Nebîn ve Resûlün
            Efendimiz Hazreti Muhammed’e salât ve selâm eyle. Her tecellî ve şuhûdun kapısı olan
            Senin Nebîn ve Resûlün Efendimiz Hazreti Muhammed’e salât ve selâm eyle.
            Allahım! Bütün kâinatın gözbebeği ve matmah-ı nazarı olan Senin Nebîn ve Resûlün
            Efendimiz Hazreti Muhammed’e salât ve selâm eyle. Şeref-i Nev’-i İnsan olan Senin
            Nebîn ve Resûlün Efendimiz Hazreti Muhammed’e salât ve selâm eyle. Hulâsa-i Veledi
            Adnan olan Senin Nebîn ve Resûlün Efendimiz Hazreti Muhammed’e salât ve selâm
            eyle.
            Allahım! Şaşkınlık ve hayret yaşayanlara en güzel rehber olan Senin Nebîn ve
            Resûlün Efendimiz Hazreti Muhammed’e salât ve selâm eyle. Seyr u sülûk yoluna
            girenlere en mükemmel kudve ve örnek olan Senin Nebîn ve Resûlün Efendimiz Hazreti
            Muhammed’e salât ve selâm eyle. Kendisine ittiba etmeyenlerin ateşi boylayacağı Senin
            Nebîn ve Resûlün Efendimiz Hazreti Muhammed’e salât ve selâm eyle.
            Allahım! Her faziletin kaynağı olan Senin Nebîn ve Resûlün Efendimiz Hazreti
            Muhammed’e salât ve selâm eyle. Bütün hasta ruhların şifası olan Senin Nebîn ve
            Resûlün Efendimiz Hazreti Muhammed’e salât ve selâm eyle. Her bir Arap kabile ve
            beldesi için en büyük şeref kaynağı olan Senin Nebîn ve Resûlün Efendimiz Hazreti
            Muhammed’e salât ve selâm eyle.
            Allahım! Makam-ı Mahmûd’un yegâne sahibi olan Senin Nebîn ve Resûlün Efendimiz
            Hazreti Muhammed’e salât ve selâm eyle. Livaü’l-Hamd’in biricik mâliki olan Senin
            Nebîn ve Resûlün Efendimiz Hazreti Muhammed’e salât ve selâm eyle. Havz-ı
            Kevser’in tek sahibi olan Senin Nebîn ve Resûlün Efendimiz Hazreti Muhammed’e
            salât ve selâm eyle.
            Allahım! İsra ve Mi’râc mucizelerinin sahibi olan Senin Nebîn ve Resûlün Efendimiz
            Hazreti Muhammed’e salât ve selâm eyle. Hırka, kerâmet ve tâc/sarık sahibi olan Senin
            Nebîn ve Resûlün Efendimiz Hazreti Muhammed’e salât ve selâm eyle. İhtiyacın en
            şiddetli şekilde hissedildiği günde şefaat-i uzma sahibi olan Senin Nebîn ve Resûlün
            Efendimiz Hazreti Muhammed’e salât ve selâm eyle.
            Allahım! İşaretiyle bir mucize olarak Kamer inşikak edip ikiye ayrılan Senin Nebîn ve
            Resûlün Efendimiz Hazreti Muhammed’e salât ve selâm eyle. Taşların kendisi için dile
            gelip konuştuğu Senin Nebîn ve Resûlün Efendimiz Hazreti Muhammed’e salât ve selâm
            eyle. Bir mucize eseri olarak çağırdığı ağacın Kendisine koştuğu Senin Nebîn ve
            Resûlün Efendimiz Hazreti Muhammed’e salât ve selâm eyle.
            Allahım! Mübarek parmaklarının arasından nübüvvetine delil olmak üzere suların
            nebeân ettiği Senin Nebîn ve Resûlün Efendimiz Hazreti Muhammed’e salât ve selâm
            eyle. Kutlu avuçlarının içerisinde çakıl taşları tesbihe duran Senin Nebîn ve Resûlün
            Efendimiz Hazreti Muhammed’e salât ve selâm eyle. Ceylanların Kendisiyle konuştuğu
            ve risaletine şehadet ettiği Senin Nebîn ve Resûlün Efendimiz Hazreti Muhammed’e
            salât ve selâm eyle.
            Allahım! Kur’ân-ı Kerîm’i insanlığa getiren Senin Nebîn ve Resûlün Efendimiz
            Hazreti Muhammed’e salât ve selâm eyle. Bizi sırat-ı müstakîme hidayet eden Senin
            Nebîn ve Resûlün Efendimiz Hazreti Muhammed’e salât ve selâm eyle. O’na ittiba
            etmekle bizleri Cehennem ateşinden kurtardığın Senin Nebîn ve Resûlün Efendimiz
            Hazreti Muhammed’e salât ve selâm eyle.
            Allahım! Mükemmel vasıflarından bazılarını açıklamaya bile dillerin aciz kaldığı
            Senin Nebîn ve Resûlün Efendimiz Hazreti Muhammed’e salât ve selâm eyle. Zirve
            hasletlerinden en azını bile ihataya ibare ve ifadelerin güç yetiremediği Senin Nebîn ve
            Resûlün Efendimiz Hazreti Muhammed’e salât ve selâm eyle. Güzelliğinin bir parçası
            karşısında bile akılların tutulduğu Senin Nebîn ve Resûlün Efendimiz Hazreti
            Muhammed’e salât ve selâm eyle.
            Allahım! Ruhların kendisiyle canlılık kazanacağı bir salât ile Senin Nebîn ve Resûlün
            Efendimiz Hazreti Muhammed’e salât ve selâm eyle. Karartı ve karanlıkların kendisiyle
            aydınlanacağı bir salât ile Senin Nebîn ve Resûlün Efendimiz Hazreti Muhammed’e
            salât ve selâm eyle. Kendisiyle felaha nâil olabileceğim bir salât ile Senin Nebîn ve
            Resûlün Efendimiz Hazreti Muhammed’e salât ve selâm eyle.
            Allahım! Sırtımın kavi hale gelmesine vesile olacak bir salât ile Senin Nebîn ve
            Resûlün Efendimiz Hazreti Muhammed’e salât ve selâm eyle. Sadrımın inşirahına
            vesile olacak bir salât ile Senin Nebîn ve Resûlün Efendimiz Hazreti Muhammed’e
            salât ve selâm eyle. Beni fakr u zaruretten kurtaracak bir salât ile Senin Nebîn ve
            Resûlün Efendimiz Hazreti Muhammed’e salât ve selâm eyle.
            Allahım! Tasalarımı giderecek bir salât ile Senin Nebîn ve Resûlün Efendimiz
            Hazreti Muhammed’e salât ve selâm eyle. Gam ve kederimi dağıtacak bir salât ile Senin
            Nebîn ve Resûlün Efendimiz Hazreti Muhammed’e salât ve selâm eyle. Yüce katındaki
            makamımı yükseltecek bir salât ile Senin Nebîn ve Resûlün Efendimiz Hazreti
            Muhammed’e salât ve selâm eyle.
            Allahım! Ruhumu güçlendirecek bir salât ile Senin Nebîn ve Resûlün Efendimiz
            Hazreti Muhammed’e salât ve selâm eyle. Hakkımda takdir edilen yazıyı okumama
            vesile olacak bir salât ile Senin Nebîn ve Resûlün Efendimiz Hazreti Muhammed’e
            salât ve selâm eyle. Hakkımdaki fütûhâtı görüp alabilmeme beni hazırlayacak bir salât
            ile Senin Nebîn ve Resûlün Efendimiz Hazreti Muhammed’e salât ve selâm eyle.
            Allahım! Kendisinin şefaatine erebileceğim bir salât ile Senin Nebîn ve Resûlün
            Efendimiz Hazreti Muhammed’e salât ve selâm eyle. Ehl-i Sünnet ve’l-Cemaat
            zümresine girmeme vesile olacak bir salât ile Senin Nebîn ve Resûlün Efendimiz
            Hazreti Muhammed’e salât ve selâm eyle. Her kulluğumun kabulüne vesile olacak bir
            salât ile Senin Nebîn ve Resûlün Efendimiz Hazreti Muhammed’e salât ve selâm eyle.
            Allahım! Ebedlere kadar Senin Nebîn ve Resûlün Efendimiz Hazreti Muhammed’e
            salât ve selâm eyle. Âlemler ayakta durdukça Senin Nebîn ve Resûlün Efendimiz
            Hazreti Muhammed’e salât ve selâm eyle.
            Allah’ın salât ve selâmı Senin üzerine olsun ey Allah’ın Resûlü, ey Hazreti
            Muhammed (sallallahu aleyhi ve sellem) ve ey Abdullah’ın dünyayı şereflendiren oğlu!
            Allah’ın salât ve selâmı Senin üzerine olsun ey Allah’ın Resûlü, ey Hazreti Muhammed
            (sallallahu aleyhi ve sellem) ve ey Allah’ın şanı yüce Nebîsi! Allah’ın salât ve selâmı Senin
            üzerine olsun ey Allah’ın Resûlü, ey Hazreti Muhammed (sallallahu aleyhi ve sellem) ve ey
            Allah’ın Habîbi! Allah’ın salât ve selâmı Senin üzerine olsun ey Allah’ın Resûlü, ey
            Hazreti Muhammed (sallallahu aleyhi ve sellem) ve ey Allah nezdinde tercihe mazhar olan ve
            üstün kılınan! Allah’ın salât ve selâmı Senin üzerine olsun ey Allah’ın Resûlü, ey
            Hazreti Muhammed (sallallahu aleyhi ve sellem) ve ey Allah’tan âlemlere rahmet olarak
            gelen! Allah’ın salât ve selâmı Senin üzerine olsun ey Allah’ın Resûlü, ey Hazreti
            Muhammed (sallallahu aleyhi ve sellem) ve ey yaratılmışların en hayırlısı! Allah’ın salât ve
            selâmı Senin üzerine olsun ey Allah’ın Resûlü, ey Hazreti Muhammed (sallallahu aleyhi ve
            sellem) ve ey enbiyanın en faziletlisi! Allah’ın salât ve selâmı Senin üzerine olsun ey
            Allah’ın Resûlü, ey Hazreti Muhammed (sallallahu aleyhi ve sellem) ve ey peygamberlik
            davasının mührü ve son halkası!
            Allah’ın Resûlü Hazreti Muhammed’e (aleyhissalâtü vesselâm), ümmetinin mücrim bir
            ferdi olarak daima devam edecek en mükemmel bir salât ve tastamam bir selâmla salât
            ve selâm ediyorum. Allah’ın Resûlü Hazreti Muhammed’e (aleyhissalâtü vesselâm), hiç sona
            ermeyecek en mükemmel bir salât ve tastamam bir selâmla salât ve selâm ediyorum.
            Allah’ın Resûlü Hazreti Muhammed’e (aleyhissalâtü vesselâm), her an en mükemmel bir
            salât ve tastamam bir selâmla salât ve selâm ediyorum. Allah’ın Resûlü Hazreti
            Muhammed’e (aleyhissalâtü vesselâm), tertemiz ve durmadan artan en mükemmel bir salât ve
            tastamam bir selâmla salât ve selâm ediyorum. Allah’ın Resûlü Hazreti Muhammed’e
            (aleyhissalâtü vesselâm), şifa vesilesi olacak en mükemmel bir salât ve tastamam bir selâm
            ile salât ve selâm ediyorum. Allah’ın Resûlü Hazreti Muhammed’e (aleyhissalâtü vesselâm),
            her ihtiyaç ve sıkıntı için kâfî ve vâfî olacak mükemmel bir salât ve tastamam bir selâm
            ile salât ve selâm ediyorum. Allah’ın Resûlü Hazreti Muhammed’e (aleyhissalâtü vesselâm),
            dolup dolup taşacak mükemmel bir salât ve tastamam bir selâm ile salât ve selâm
            ediyorum.
            Bütün salât ü selâmlar Allah’ın Resûlü Hazreti Muhammed’e (aleyhissalâtü vesselâm)
            olsun. Bütün selâm ve ikramlar Allah’ın Resûlü Hazreti Muhammed’e (aleyhissalâtü
            vesselâm) olsun. Bütün bereket ve nimetler Allah’ın Resûlü Hazreti Muhammed’e
            (aleyhissalâtü vesselâm) olsun. Asla sona ermeyecek bütün faziletler Allah’ın Resûlü Hazreti
            Muhammed’e (aleyhissalâtü vesselâm) olsun. Varlık âleminde bütün salâtlar Allah’ın Resûlü
            Hazreti Muhammed’e (aleyhissalâtü vesselâm) olsun. Bütün salâtlar kıyamet gününe kadar
            Allah’ın Resûlü Hazreti Muhammed’e (aleyhissalâtü vesselâm) olsun. Salât ve selâm
            Allah’ın Resûlü üzerine olsun. Salât ve selâm Şanlı Nebî Hazreti Muhammed
            (aleyhissalâtü vesselâm) üzerine olsun. Bütün ağızların salât ve selâmı Efendimiz Hazreti
            Muhammed’e (aleyhissalâtü vesselâm) olsun. Bütün dudakların salât ve selâmı Efendimiz
            Hazreti Muhammed’in (aleyhissalâtü vesselâm) üzerine olsun. En içten, en gönülden, en
            samimi salât ve selâmlar Efendimiz Hazreti Muhammed (aleyhissalâtü vesselâm) üzerine
            olsun. Kalbin tam merkezinden kopup gelen salât ve selâmlar Efendimiz Hazreti
            Muhammed’e (aleyhissalâtü vesselâm) olsun. Herkesin feryad ü figan içinde birbirinden
            yardım isteyeceği kıyamet gününe kadar bütün salât ve selâmlar Efendimiz Hazreti
            Muhammed (aleyhissalâtü vesselâm) üzerine olsun. Kâinattaki çakıl taşları adedince salât ve
            selâm Efendimiz Hazreti Muhammed (aleyhissalâtü vesselâm) üzerine olsun. İtaat eden ve
            isyana girenler adedince salât ve selâm Efendimiz Hazreti Muhammed (aleyhissalâtü
            vesselâm) üzerine olsun. Kum taneleri sayısınca salât ve selâm Efendimiz Hazreti
            Muhammed (aleyhissalâtü vesselâm) üzerine olsun. Dağlarda bulunan her parçanın
            cevherlerinin toplamı adedince salât ve selâm Efendimiz Hazreti Muhammed
            (aleyhissalâtü vesselâm) üzerine olsun.
            Yeryüzünün her bir köşesine düşen yağmur taneleri sayısınca salât ve selâm Allah
            Resûlü Efendimiz Hazreti Muhammed (aleyhissalâtü vesselâm) üzerine olsun. Gece ve
            gündüzün üzerinde birbirini takip ettiği zerreler adedince salât ve selâm Allah Resûlü
            Efendimiz Hazreti Muhammed (aleyhissalâtü vesselâm) üzerine olsun. Topyekün varlık
            sayısınca salât ve selâm Allah Resûlü Efendimiz Hazreti Muhammed (aleyhissalâtü
            vesselâm) üzerine olsun. Her bilinen ve ihata edilen sayısınca salât ve selâm Allah Resûlü
            Efendimiz Hazreti Muhammed (aleyhissalâtü vesselâm) üzerine olsun. Hakk’ın ezelî ilminin
            taalluk ettiği ne varsa, hepsinin sayısınca salât ve selâm Allah Resûlü Efendimiz
            Hazreti Muhammed (aleyhissalâtü vesselâm) üzerine olsun. Cennet ve Cehennem ehlinin
            solukları sayısınca salât ve selâm Allah Resûlü Efendimiz Hazreti Muhammed
            (aleyhissalâtü vesselâm) üzerine olsun. Nihayetsiz salât ve selâmlar Allah Resûlü Efendimiz
            Hazreti Muhammed (aleyhissalâtü vesselâm) üzerine olsun. Sonda ve başta bütün salât ve
            selâmlar Allah Resûlü Efendimiz Hazreti Muhammed (aleyhissalâtü vesselâm) üzerine olsun.
            Binler ve binler salât ve selâm en yüksek mansıpların en seçkin siması olarak
            seçilmiş olan Allah Resûlü Efendimiz Hazreti Muhammed (aleyhissalâtü vesselâm) üzerine
            olsun. Binler ve binler salât ve selâm, kalbleri ve kâinatı aydınlatan nurların sahibi olan
            Allah Resûlü Efendimiz Hazreti Muhammed (aleyhissalâtü vesselâm) üzerine olsun. Binler
            ve binler salât ve selâm, her kemâli zirvede temsil eden mükemmeller mükemmeli
            Allah Resûlü Efendimiz Hazreti Muhammed (aleyhissalâtü vesselâm) üzerine olsun. Binler
            ve binler salât ve selâm, yaratılmışlar içerisinde her güzelliğin biricik kaynağı olan
            Allah Resûlü Efendimiz Hazreti Muhammed (aleyhissalâtü vesselâm) üzerine olsun. Binler
            ve binler salât ve selâm, her türlü tebcîle layık ve Rabbi tarafından tebcîl edilmiş olan
            Allah Resûlü Efendimiz Hazreti Muhammed (aleyhissalâtü vesselâm) üzerine olsun. Binler
            ve binler salât ve selâm, bütün övgüler hakkı olan ve övülmüş bulunan Allah Resûlü
            Efendimiz Hazreti Muhammed (aleyhissalâtü vesselâm) üzerine olsun. Binler ve binler salât
            ve selâm, Varlığın İlle-i Gayesi, Hakk’ın biricik maksûdu Allah Resûlü Efendimiz
            Hazreti Muhammed (aleyhissalâtü vesselâm) üzerine olsun. Binler ve binler salât ve selâm,
            her hayır ve iyilik ile ma’ruf bulunan Allah Resûlü Efendimiz Hazreti Muhammed
            (aleyhissalâtü vesselâm) üzerine olsun. Binler ve binler salât ve selâm, her kemâl ile mevsûf
            bulunan Allah Resûlü Efendimiz Hazreti Muhammed (aleyhissalâtü vesselâm) üzerine olsun.
            Binler ve binler salât ve selâm, Hazreti Âdem’in (alâ nebiyyina ve aleyhisselâm) Kendisiyle
            zellesinden kurtulduğu Allah Resûlü Efendimiz Hazreti Muhammed (aleyhissalâtü vesselâm)
            üzerine olsun. Binler ve binler salât ve selâm, Hazreti Nuh’un (aleyhisselâm) O’nun
            sayesinde tufandan necat bulduğu Allah Resûlü Efendimiz Hazreti Muhammed
            (aleyhissalâtü vesselâm) üzerine olsun. Binler ve binler salât ve selâm, Hazreti Halîl’in
            (aleyhisselâm) O’nunla ateşten selâmet bulduğu Allah Resûlü Efendimiz Hazreti
            Muhammed (aleyhissalâtü vesselâm) üzerine olsun. Binler ve binler salât ve selâm, Allah’ın,
            geleceğini daha önceden müjdelemiş olduğu O Kutlu Resûl hatırına, bedel olarak bir
            kurbanlık gönderip Zebîhullah İsmail’i (aleyhisselâm) kurtardığı Allah Resûlü Efendimiz
            Hazreti Muhammed (aleyhissalâtü vesselâm) üzerine olsun. Binler ve binler salât ve selâm,
            O’nun sayesinde, Kelîmullah Musa’nın (aleyhisselâm) Rabbiyle farklı bir tarzda
            konuşmaya mazhar olduğu, denizin ortadan ikiye yarılmasıyla da Firavun ve ordusundan
            kurtulduğu, Allah Resûlü Efendimiz Hazreti Muhammed (aleyhissalâtü vesselâm) üzerine
            olsun. Binler ve binler salât ve selâm, Allah’ın (celle celâluhû) O’nu müjdeleyen İsa ibn
            Meryem’i (aleyhisselâm) ref’ edip yahudilerin elinden kurtardığı, Allah Resûlü Efendimiz
            Hazreti Muhammed (aleyhissalâtü vesselâm) üzerine olsun. Binler ve binler salât ve selâm,
            Yüce Allah’ın en sevgili Resûlü Hazreti Efendimiz Muhammed (aleyhissalâtü vesselâm),
            tertemiz ehl-i beyti ve hem hidayete ermiş, hem de hidayet rehberi olan hâdî ve mühdî
            ashâbının üzerine olsun. Binler ve binler salât ve selâm, Allah Resûlü Efendimiz
            Hazreti Muhammed (aleyhissalâtü vesselâm), bütün kirlerden arındırılmış bulunan saadetli
            hane halkı ve bütün sahabîleri üzerine olsun. Binler ve binler salât ve selâm kıyamet
            gününe kadar Allah Resûlü Efendimiz Hazreti Muhammed, Hakk’ın tercihine mazhar
            olmuş âilesi, ashâbı ve tâbiîni üzerine olsun. Cenab-ı Allah bu dine içtihatlarıyla hizmet
            etmiş, etmekte ve edecek olan müçtehidîn-i kirâmdan, ilmiyle amel ederek bizzat
            insanlara hüsn-ü misal olan ulemâdan, salih amelleriyle sonrakilere eşsiz bir miras
            bırakan selef-i salihînden, yakîn havuzlarından kana kana içmiş bulunan erbâb-ı
            yakînden, bütün peygamberlerin Seyyidi olan Efendimiz Hazreti Muhammed’in
            (aleyhissalâtü vesselâm) sünnetini adım adım takip eden kutlulardan, kılı kırk yaran bir takva
            anlayışıyla arkalarında örnek hayatlar miras bırakmış olan selef-i müttakînden ve
            yaşamış, yaşayan ve yaşayacak olan bütün Müslümanlardan razı ve hoşnut olsun.
            “Âmîn! (3 defa)” Ya Rabbelâlemîn!</turkce>
        <anlam></anlam>
        <adet>3</adet>
    </dua>


    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Dergâh-ı İlahîden kovulmuş şeytandan Allah’a sığınırım. “Rahman ve Rahîm Allah’ın
            adıyla. Bütün hamdler, övgüler Âlemlerin Rabbi Allah’adır. Rahman ve Rahîm O’dur.
            Din gününün, hesap gününün tek hâkimidir. (Haydi, öyleyse deyiniz): “Yalnız Sana
            ibadet eder, yalnız Senden medet umarız.” Bizi doğru yola, nimet ve lütfuna mazhar
            ettiklerinin yoluna ilet. Gazaba uğrayanların ve sapkınlarınkine değil.”
            “Elif, Lâm, Mîm. İşte Kitap! Şüphe yoktur O’nda. Rehberdir müttakîlere! O
            müttakiler ki gayb âlemine inanırlar. Namazlarını tam dikkatle îfâ ederler.
            Kendilerine ihsan ettiğimiz nimetlerden infakta bulunurlar. Hem Sana indirilen
            kitabı, hem de Senden önce indirilen kitapları tasdik ederler. Ahirete de kesin olarak
            inanırlar. İşte bunlardır Rabbileri tarafından doğru yola ulaştırılanlar. Ve işte
            bunlardır felah bulanlar. ” “Hepinizin ilahı tek ilahtır. O’ndan başka ilah yoktur.
            Rahman ve Rahîm O’dur.” “Allah o ilahtır ki, Kendisinden başka ilah yoktur.
            Hayy’dır, Kayyûm’dur. Kendisini ne bir uyuklama, ne de uyku tutar. Göklerde ve
            yerde ne varsa O’nundur. İzni olmadan huzurunda şefaat etmek kimin haddine?
            Yarattığı mahlûkların önünde, ardında ne var, hepsini bilir. Mahlûklar ise O’nun
            dilediğinden başka, ilminden hiçbir şey kavrayamazlar. O’nun kürsüsü gökleri ve
            yeri kaplamıştır. Gökleri ve yeri koruyup gözetmek O’na ağır gelmez; O öyle ulu,
            öyle büyüktür. Dinde zorlama yoktur. Doğru yol, sapıklıktan; hak, bâtıldan ayrılıp
            belli olmuştur. Artık kim tağutu reddedip Allah’a iman ederse, işte o, kopması
            mümkün olmayan en sağlam kulpa yapışmıştır. Allah her şeyi işitir, bilir. Allah iman
            edenlerin yardımcısıdır, onları karanlıklardan aydınlığa çıkarır. İnkâr edenlerin
            dostları ise tağutlar olup onları aydınlıktan karanlıklara götürürler. İşte onlar
            Cehennemlik kimselerdir ve orada ebedî kalacaklardır. ” “Göklerde ve yerde olan her
            şey Allah’ındır. Ey insanlar! Siz içinizdeki şeyleri açığa vursanız da, gizleseniz de,
            Allah sizi onlardan dolayı hesaba çeker. Sonra dilediğini affeder, dilediğini azaba
            uğratır. Doğrusu Allah her şeye kâdirdir. Peygamber, Rabbi tarafından kendisine ne
            indirildi ise ona iman etti, müminler de! Onlardan her biri Allah’a, meleklerine,
            kitaplarına ve peygamberlerine iman etti. ‘O’nun resûllerinden hiçbirini diğerinden
            ayırt etmeyiz.’ dediler ve eklediler: ‘İşittik ve itaat ettik ya Rabbenâ, affını dileriz,
            dönüşümüz Sanadır.’ Allah hiçbir kimseyi güç yetiremeyeceği bir şekilde yükümlü
            tutmaz. Herkesin kazandığı iyilik kendi lehine, işlediği fenalık da kendi aleyhinedir.
            Ya Rabbenâ! Eğer unuttuk veya kasıtsız olarak yanlış yaptıysak bundan dolayı bizi
            sorumlu tutma! Ya Rabbenâ! Bizden öncekilere yüklediğin gibi ağır yük yükleme! Ya
            Rabbenâ! Takat getiremeyeceğimiz şeylerle bizi yükümlü tutma! Affet bizi, lütfen
            bağışla kusurlarımızı, merhamet buyur bize! Sensin Mevlâmız, yardımcımız! Kâfir
            topluluklara karşı Sen yardım eyle bize!”
            “Affet bizi, lütfen bağışla kusurlarımızı, merhamet buyur bize! (3 defa)”
            “Size kendi aranızdan öyle bir Peygamber geldi ki zahmete uğramanız ona ağır
            gelir. Kalbi üstünüze titrer, müminlere karşı pek şefkatli ve merhametlidir. Buna
            rağmen aldırmaz, yüz çevirirlerse, ey Resûlüm de ki: “Allah bana yeter. O’ndan
            başka ilah yoktur. Ben yalnız O’na dayanırım. Çünkü O, büyük Arş’ın, muazzam
            hükümranlığın sahibidir. (7 defa)” “De ki: O, Allah: gerçek İlahtır, Bir’dir. Allah
            Samed’dir. Ne doğurdu, ne de doğuruldu. Ne de herhangi bir şey O’na denk oldu! (3
            defa)” “De ki: Sabahın Rabbine sığınırım, yarattığı şeylerin şerrinden, karanlığı
            çöktüğü zaman gecenin şerrinden, düğümlere üfleyip büyü yapan büyücü kadınların
            şerrinden ve haset ettiği zaman hasetçinin şerrinden.” “De ki: İnsanların Rabbine,
            insanların yegâne Hükümdarına, insanların İlahına sığınırım. O sinsi şeytanın
            şerrinden. O ki insanların kalblerine vesvese verir. O şeytan, cinlerden de olur,
            insanlardan da.”
            “Estağfirullahelazîm/Yüceler Yücesi Allah’a iltica ediyor, beni bağışlamasını
            diliyorum. (70 defa)” “İrtikâp ettiğim bütün cürümlerden, zulüm ve haksızlıklardan ve
            nefsime karşı işlediğim cinayetlerden, Ulular Ulusu Allah’a sığınıyor, beni
            bağışlamasını diliyor, dergâh-ı izzetinde tevbelerimi kabul buyurmasını niyaz ediyorum.
            (3 defa)” “Yüce ismi anılınca ne yerde ne de gökte hiçbir şeyin zarar veremeyeceği
            Allah’ın ismiyle ki, O Semî ve Alîm’dir. (3 defa)”
            Rahman ve Rahîm Allah’ın adıyla.
            Allahım! Sen her an bütün dillerle Kendisine dua ve teveccüh edilen biricik Zâtsın.
            Allahım! “Dua edin, icabet edeyim” diye buyuran da yine Sensin. İşte huzuruna
            geldik. Bütün letâifimizle Sana yöneliyoruz. Ne olur, bizi geri çevirme. Şu mübarek
            beyanında vaad buyurduğun gibi bizim dualarımıza da icabet et.
            İlahî! Sen bütün âlemleri kuşatmışken Senden kaçış, bizi ihsan ve lütuflarınla
            bağlamışken Senden ayrılış ne mümkün! İlahî! En faziletli zannettiğim amellerimden
            dolayı bile azaba uğrayacağımdan korkarken, en kötü halim yüzünden
            cezalandırılacağımdan nasıl korkup titremem ben! İlahî! Seni gönülden sevenlerin
            ciğerlerini kavuran cemâlin ve karşısında âriflerin akılları hayret üstüne hayret yaşayan
            celâlin hakkı için… İlahî! Hiçbir hakikatin idraka güç yetiremeyeceği Senin hakikatinin
            hakkı ve en ince mülahazaların bile hakikatini beyana muktedir olamayacağı Senin
            sırrının sırrı için… İlahî! Ruhu’l-kuds hakkı için bâtınımızı temizle. Efendimiz Hazreti
            Muhammed’in (aleyhi ekmelüssalavât ve etemmütteslîmât) ruhu için marifetimizi en duru hale
            ulaştır. Ceddimiz Hazreti Âdem’in (aleyhisselâm) ruhu hatırına ruhlarımızı âlem-i
            ceberûtta yüzüp cevelân eder hale getir ve aradaki hicapları kaldırıp kalblerimizi lâhûtî
            esintilerle doldur.
            İlahî! Makamını zirvelere, zirvelerin de ötesine yükselttiğin, alem ve işaretlerini
            esrâr-ı Ulûhiyet mahzeninin üzerine vurduğun nur-u Muhammedî hürmetine bize bir fethi
            Samedânî, bir ilm-i Rabbanî, bir tecellî-i Rahmanî ve bir feyz-i ihsanî lutfet. İlahî!
            Beni, Kendi hususî hidayet, riayet, himaye ve kifayetinle gözet. İlahî! Bana daha sonra
            günah bağlarını asla çözmeyeceğim, verdiğim sözü katiyyen bozmayacağım şekilde
            tevbe-i nasûh yollarını aç. Saîd ve bahtiyar olarak kalabilmem için ne olur, o salâha
            ermiş halimi muhafaza buyur. İlahî! Beni esrâr-ı kudsiyeni taşımakla serfiraz kıl ve
            öylece kalbimi sabit eyle. Yüce nezdinden bir yardımla elimden tut, tut ki, yüce
            makamlara doğru yürüyebileyim. Ayaklarımı da Senin dosdoğru ve sapasağlam yolun
            üzere sâbit eyle Allahım. İlahî! Geceyle gelen şu koyu karanlık bize Senin celâlinin
            üzerindeki perdeleri araladı. Şu sabah aydınlığı ise üzerimize eşsiz cemâlinden nurlar
            yaydı. İlahî! Zâhir ve bâtınımızı meleklerin sahip olduğu üstün vasıflar ve Senin hoşnut
            olduğun salih fiillerle güzelleştir. İlahî! Seher vakitlerinde zikrinle meşgul bulunmanın
            tat ve zinetini bizim ruhlarımıza da duyur. Senin kapının eşiğinde hudû ve haşyet
            içerisinde beklemenin güzelliğini bizim içimize de akıt, ey Azîz ve ey Cebbâr! İlahî!
            Beni Sana münacaattan alıkoyan her şeyle arama gir ve en sağlam otağlar içerisine
            gizlediğin sırlardan benim üzerime feyizler akıt. İlahî! Ulûm-u envârının üzerindeki
            izârı bizim için de çöz; o örtüleri bizim için de kaldır. İlahî! Nurlarının parlaklığını
            perdeler arkasından bile uşşâka göstermekle onların akıllarını aldın; ya bir de eşsiz
            güzelliğini ve azametli celâlini onlara perdesiz gösterseydin! İlahî! Hususî meded-i
            Sübhaniyenden beni de hissedar eyle, eyle ki, onunla aklım, kalbim ve ruhum gerçek
            hayata ersin. İlahî! Kalbimin elemini nezdinden devalarla Sen tedavi buyur. Ey
            Mevlâm! Zâhir ve bâtınımı ıslah eyle. İlahî! Bana, Seni bana gösterecek olanı göster ve
            beni, beni Sana ulaştıracak olana ulaştır. İlahî! Aşk bütünüyle benliklerini sarınca
            aşıkların kalbleri eriyip gitti. Vecd ü heymanın şiddeti onları aşkın feveranlarına
            tahammülden aciz bırakınca, onlar da yakıp kül eden bir karasevdaya tutuldular. Ne
            olur, onlara şefkatini göster ey Atûf, ey Raûf, ey Allah, ey Rahman ve ey Rahîm!
            Ey her duada bulunana icabet eden ululuk tahtının sultanı Allahım! Beşeriyetimden
            kaynaklanan perdeleri, katından yardım lütuflarınla öyle ince ve şeffaf hale getir ki, o
            perdelerin verasındaki, gönüllere hayret salan kudsî sırlara şâhit olabileyim. İlahî!
            Nezdinden bir rida ile donat ki beni, düşmanların bana uzanan ellerinden
            korunabileyim. İlahî! Zâhirimi bana emrettiklerine sarılmak, nehyettiklerinden de uzak
            durmakla, bâtınımı da esrârınla tezyîn buyur ve beni ağyar mülahazalarından koru. İlahî!
            Bütün kötülüklerden salim eyle bizi. Her türlü belaya karşı da hep bizimle ol.
            Kalblerimizi şikâyetten, dillerimizi de kuru iddialardan uzak tut. İlahî! Kulaklarımızı
            hitabınla şereflendir. Gönüllerimize Yüce Kitabının esrarını duyur. Bizi dergâhının
            kapısına hep yakın eyle ve bize, özel kullarına tattırdığın lezzetine doyulmaz sevginden
            sun. İlahî! Bizi mülk âleminde gezdirdiğin gibi melekût âlemlerinde de gezdir. Bizi
            ceberût âleminin sırlarını almaya hazır tut ve âlem-i lâhutun dakîk ve rakîk
            hakikatlerinden üzerimize feyizler boşalt. İlahî! Esmâ ve sıfât âlemlerini aşıp Zât-ı
            Baht’a ulaşmak isteyen tâlipler ulaşamadı ve boyunları bükülmüş olarak kalakaldılar.
            Fakat vardıkları noktanın tarifler üstü lezzetiyle kendilerinden geçti ve hoşnutluğa
            mazhar hayatlarından rızadâde oldular. İlahî! Sırrımı ve içimi beni Senin yüce
            huzurundan uzaklaştıran her şeyden ve Sana ulaştıran vesilelerin lezzetinden mahrum
            bırakan her şeyden arındır. İlahî! Senin sunacağın iltifata karşı susuzluktan ciğerimin
            kebap olduğu aşikârdır. Cemâlini müşahede arzusundan kalbimi saran alevler de katiyen
            sönme bilmez. İlahî! Bana Esmâ-i hüsnanın hakikatlerini göster. Güzelliklerin kaynağı
            olan marifetinin dakîk ve rakîk sırlarına muttali kıl. Perdeler arkasındaki sıfat
            tecellilerini ve esrâr-ı Zâtının hazinelerini göster. İlahî! Sen bir Ğaniyy-i Mutlak’sın.
            Bize ait olanlar ise hep kayıtlıdır. O gına-yı mutlakınla bizi Senden başkasına muhtaç
            olmayacak şekilde iğna buyurmanı diliyoruz; ya Ğaniyy ü ya Hamîd, ya Mübdi ü ya
            Muîd, ya Rahîm ü ya Vedûd, ya Allah, ya Rahman ve ya Rahîm!
            Allahım! Sen ihsas dairesini aşıp ihtisas ufkunu yakalayan kullarının kalblerindeki
            bütün kilitleri açtın ve onları değişik kafeslere mahkum olmaktan kurtardın. Bizim
            sırlarımızı, gönüllerimizi de masiva mülahazalarına bağlı kalmaktan kurtar.
            Basarlarımızın nefsimize takılı kalmasına mâni ol ve bizleri sadece Senin ululuğunu
            görme ufkuna ulaştır. İlahî! Bütün benliğimizle huzuruna geldik. Senden kabulümüzü
            istirham ediyor ve günahlarımızın bağışlanması için şefaatini bekliyoruz. Ne olur,
            kerem buyur ve bizi geri çevirme. İlahî! Senin hizmetinde bulunmak ve Yüce Zâtının
            azameti karşısında kul olmak bize şeref olarak yeter. İlahî! Senin kulların için teveccüh
            edilecek bir başka kapı yoktur ki, onlar Senin dergâhını bırakıp o kapıya yönelsinler!
            İlahî! Boyunlarımızı büküp kemerbeste-i ubûdiyet içerisinde huzuruna sığındık.
            Başımızı kapının eşiğine koyduk. Lütfen ve keremen, ey her hâlimizi bilen Alîm ve her
            işini nice hikmetlerle icra eden Hakîm, bizleri yüce huzurundan eli boş geri çevirme.
            İlahî! Ğaffâr isminin eserlerinin zuhuruyla bizi günahlardan temizle. Şakî olanlarımızı
            şakîler defterinden sil ve nezdindeki ahyâr/hayırlılar divanına kaydet. İlahî! Bizler
            beşerî ve cismânî kayıtların mahkûmu olmuş zavallı esirleriz. O kayıtlardan bizi Sen
            kurtar. Ey bir destek isteyenlerin yegâne dayanağı ve sığınacak kapı arayanların biricik
            melcei! Şayet Seni bırakıp da başkalarına kul köle olmuşsak, o zincirlerden de bizleri
            âzâd eyle.
            Ey yegâne İlahımız! Ey bütün kulların İlahı! Ey terbiyeye muhtaç olan topyekün
            mevcudâtın Rabbi! Ey Seyyidler Seyyidi ve tâliplerin ulaşmak istedikleri en son gayesi!
            Senin cezbene kapılmış olan ehl-i inayet ve tecellilerinin parlaklığıyla dehşet yaşayan,
            yaşayıp Senin kemâlâtının başdöndürücülüğü karşısında hayretten hayrete giren bahtiyar
            kulların hürmetine Senden, Rabbânîler olan ehl-i meveddetine ve cemâlin karşısında
            heyman yaşayan ve bir türlü kanma bilmeyen gökler ötesi âlemlerin gözü sürmeli
            gözdeleri olan sevgili kullarına ihsan ettiğin safî lütuflarından bize de bahşetmeni
            istirham ediyoruz. İlahî! Şu vakitler Senin tecellilerinin değişik dalga boyunda
            duyulacağı vakitlerdir. Şu hâl, Senin mahall-i tenezzülâtındır. Biz de Senin kapının
            bendeleriyiz. İşte eşiğine yüz sürüyoruz. İzzet-i huzurunda hudû ile iki büklüm oluyoruz.
            Lutfedeceğin o parlak ve kıymetli ihsanlarına karşı tamâ ediyor, onları candan
            arzuluyoruz. Ne olur Allahım, ne olur, tezellül içerisinde Sana teveccüh edip kapına
            gelmiş bu gedaları elleri boş geriye çevirme. Bunu Senden dileniyoruz, ey rahmet,
            şefkat, re’fet ve merhameti sonsuz Rabbimiz!
            Allahım! Sadece Sana yöneliyor, yalnız Senin sunacağın kâselerden içmeye iştiyak
            duyuyor ve onların başları döndüren eşsiz lezzetini bekliyoruz. Ey yolda kalmışları
            menzillerine ulaştıran Allahım! Bizi de menzilimize ulaştır. Ağyarın yolumuzu
            kesmesine müsaade etme. Bunu Senin rahmetinden dileniyoruz ey Merhametliler
            Merhametlisi!
            “Ya Allah! (66 defa)” “Ya Vâcid! (14 defa)” Ya Mâcid! Ya Vâhid! Ya Ehad! Ya Ferd! Ya
            Samed! Senden başka bir ilah yoktur; rahmetini dileniyoruz; bize rahmetini gönder. “Ya
            Muğîs! Eğısnâ!/Ey her zaman kullarının imdadına koşan; bizim de imdadımıza yetiş. (3
            defa)” Gazabına, kovmana ve uzaklaştırmana karşı yardımını, yardımını diliyoruz
            Allahım! “Ya Mücîr! Ecirnâ! (15 defa)” Ey kullarını koruyan Allahım! Rezil ve perişan
            olmaktan, cezalandırılmaktan ve insanların kötülüklerine maruz kalmaktan bizi de
            muhafaza buyur. Ey lütfu bol Allahım! Bize de lütuflarından bağışta bulun! “Ya Latîf!
            (129 defa)” “Allah kullarına büyük lütuf sahibidir. Dilediği her kulunu, bir türlü
            rızıklandırır. O, pek kuvvetlidir, üstün kudret sahibidir. (10 defa)” Ey kullarına sonsuz
            lütuflarda bulunan, onların her hâlini bilen ve hepsinden haberdar olan Allahım! Bize de
            lütufta bulun ya Latîf, ya Alîm ve “ya Habîr! (3 defa)”; “Ya Latîf! (3 defa)” Bizi sürpriz,
            tam, parlak, büyük ve yüce lütuflarınla sevindir. Ey ihtiyaç ve sıkıntıları karşısında
            kullarına kâfî gelen Yüceler Yücesi! Bizim ihtiyaçlarımızı da karşıla. Hâzır bulunan ya
            da bulunmayan bütün Müslümanların ve ötelere intikal etmiş olan bütün kardeşlerimizin
            dünya ve âhiretteki ihtiyaçlarını da lutfet. Lutfet ki Sen, keremi sonsuz bir Kerîm,
            ulûhiyet tahtının biricik sahibi Allah, rahmet ve şefkati sonsuz Rahman u Rahîmsin.
            Allahım! Bütün sevgilerin başı olan sevgini kalblerimize, bizim sevgilerimizi de
            sevdiğin ve mustafeyne’l-ahyâr olarak seçtiğin, huzuruna yaklaştırarak mukarrebîn
            kıldığın kullarının kalblerine yerleştir. Âmîn!
            “Ya Vedûd! (100 defa)” Ey yüce arşın sahibi! Ey dilediğini dilediği gibi yapan! Yüce
            Kitabında “Allah onları sever” şeklinde önce zikrettiğin Senin sebkat eden sevgin ve
            “onlar da Allah’ı severler” şeklinde sonra ifade buyurduğun bizim, Senin sevgine bağlı
            olarak gelen sevgimiz hürmetine, Senin her şeyin başı olan muhabbetini ve bizim için en
            büyük ihsanın olan sevgini bizim şiar ve hususiyetimiz eyle. Ey karasevdalıların biricik
            sevgilisi, adanmışların yegâne enîsi ve Nâm-ı Celîlini bir an bile unutmayanların yüce
            celîsi! Ey her zaman kalbi kırık kullarının yanında olan! Ne olur, bizi, hepimizi her
            zaman koruyup gözetmeye devam et.23
            Allahım! Hiçbir şeye muhtaç olmayan Ğaniy-yi Mutlak Sensin. Bense fakir ve
            muhtacım. Bu muhtaç fakire Senden başka kim el uzatabilir ki! Eşi benzeri olmayan
            yegâne galip ve Azîz Sensin. Bense bir zelîlim. Bu düşkün zelîli Senden gayrı kim tutup
            kaldırabilir ki! Dilediğini dilediği gibi icrâ eden kuvvet sahibi Kaviyy bir tek Sensin.
            Bense zayıflardan zayıfım. Zaafa müptela olmuş bu kulun derdine Senden başka kim
            derman olabilir ki! Her şeye gücü yeten Kâdir de yalnız Sensin. Bense kelimenin tam
            anlamıyla bir acizim. Senden başka bu acizin elinden kim tutabilir ki! Hayır, hiç kimse;
            sadece ve sadece Sen Allahım!
            “Lâ ilâhe illallah Muhammedün Resûlullah/Allahtan başka bir ilah yoktur ve Hazreti
            Muhammed (sallallahu aleyhi ve sellem) O’nun elçisidir. (3 defa)”
            Salât ve selâm eyle Allahım, O şanı yüce elçine, O’nun ceddi, Senin Halîlin olan
            İbrahim Nebî’ye, halife olarak tavzif buyurduğun Davud Peygamber’e, Kelîmullah
            Hazreti Musa’ya, Ruhullah Hazreti İsa’ya, Zebîhullah Hazreti İsmail’e ve bunların
            kardeşleri olan bütün enbiya ve mürselîne. Hamd ü sena, şükr ü minnet, medh ü tebcîl
            yalnız Senin hakkın ve sadece Sana mahsustur Allahım!</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            “Bütün hamdler, övgüler Âlemlerin Rabbi Allah’adır. Rahman ve Rahîm O’dur. Din
            gününün, hesap gününün tek hâkimidir. (Haydi, öyleyse deyiniz): “Yalnız Sana ibadet
            eder, yalnız Senden medet umarız.” Bizi doğru yola, nimet ve lütfuna mazhar
            ettiklerinin yoluna ilet. Gazaba uğrayanların ve sapkınlarınkine değil.” “Allah o
            ilahtır ki, Kendisinden başka ilah yoktur. Hayy’dır, Kayyûm’dur. Kendisini ne bir
            uyuklama, ne de uyku tutar. Göklerde ve yerde ne varsa O’nundur. İzni olmadan
            huzurunda şefaat etmek kimin haddine? Yarattığı mahlûkların önünde, ardında ne
            var, hepsini bilir. Mahlûklar ise O’nun dilediğinden başka, ilminden hiçbir şey
            kavrayamazlar. O’nun kürsüsü gökleri ve yeri kaplamıştır. Gökleri ve yeri koruyup
            gözetmek O’na ağır gelmez; O öyle ulu, öyle büyüktür.” “Haydi, siz akşama girerken,
            sabaha çıkarken Allah’ı takdis ve tenzih edin, namaz kılın! Göklerde ve yerde hamd,
            güzel övgü O’na mahsustur. İkindi vaktinde de, öğleye girerken de, O’nu takdis ve
            tenzih edin, namaz kılın!” Rahman ve Rahîm Allah’ın adıyla. “Hâ, Mîm. Bu kitabın
            vahyolunup bölüm bölüm indirilmesi, Azîz ve Alîm (üstün kudret sahibi, her şeyi en
            mükemmel tarzda bilen) Allah tarafındandır. O, aynı zamanda günahları bağışlar,
            tevbeleri kabul buyurur, ama cezalandırması da çetin olup, lütuf ve ihsanı pek
            geniştir. O’ndan başka ilah yoktur. Dönüş yalnız O’na olacaktır. ” “Kovulmuş
            şeytanın şerrinden, her şeyi duyan, her şeyi bilen Semî’ ve Alîm Allah’a sığınırım. (3
            defa)” Rahman ve Rahîm Allah’ın adıyla. “Allah’tır gerçek İlah! O’ndan başka yoktur
            ilah. Görünmeyen ve görünen her şeyi bilir. O Rahman’dır, Rahîm’dir. Allah’tır
            gerçek İlah! O’ndan başka yoktur ilah! O Melik’tir, Kuddûs’tür, Selâm’dır.
            Mü’min’dir, Müheymin’dir, Aziz’dir, Cebbar’dır, Mütekebbir’dir. Allah, müşriklerin
            iddialarından münezzeh ve yücedir. Allah o gerçek İlahtır ki Hâlık’tır, Bârî’dir,
            Musavvir’dir. Hâsılı, en güzel isimler ve vasıflar O’nundur. Göklerde ve yerde ne
            varsa hepsi O’nu tesbih ve tenzih eder. O, Azîz’dir, Hakîm’dir.”
            Ya Hayy u ya Kayyûm! Rahmetin hürmetine Senden yardım dileniyorum; her halimi
            ıslah buyur ve göz açıp kapayıncaya kadar olsun beni nefsime terk etme.
            Yarattığı ve kâinatın bağrına saçtığı mahlûkatının şerrinden, ne salih ne de günahkar
            hiçbir kulun aşamayacağı Allah’ın tastamam kelimelerine sığınıyorum. Rabbim Allah’a
            sonsuz hamd olsun. O’na açık-gizli hiçbir şeyi asla şirk koşmam. Şehadet ederim ki,
            Allah’tan başka bir ilah yoktur. Tek O vardır ve şerîki yoktur. Mülk O’nundur,
            dolayısıyla da bütün hamdler O’na mahsustur. Hem O her şeyi yapmaya muktedirdir.
            Neyi dilerse o olur. Gerçek güç O’na aittir. Yine şehadet ederim ki, O her şeye gücü
            yeten bir Kudreti Sonsuzdur. Sübhan’dır O, her noksan sıfattan münezzehtir. Ben de
            O’nu tesbih eder ve hamd ü sena ile anarım. Mutlak güç ve kuvvet yalnız O’ndadır.
            Olmasını dilediği olur, olmamasını dilediği de olmaz. “Bilirim ki, O her şeye
            Kâdir’dir.” “İlmiyle de her şeyi ihata etmiştir.”
            Biz de, bütün mülk de Allah’a ait olarak akşamladık. Hamd, Allah’a mahsustur. Başka
            ilah yoktur, ancak Allah vardır. O’nun ortağı yoktur; mülk de hamd de O’na aittir. O’nun
            her şeye gücü yeter.
            Allahım! Bu gecenin ve içindekilerin hayrını Senden diler, hepsinin şerrinden da yine
            Sana sığınırım.
            Allahım! Tembellikten, kocamaktan, ihtiyarlığın dertlerinden, dünya fitnelerinden ve
            kabir azabından Sana sığınırım.
            Allahım! Senin inayetinle sabahladık; Senin inayetinle akşamladık; Senin inayetinle
            yaşar, Senin izninle ölürüz. Dönüş de Sanadır.
            Allahım! Benimle beraber bu akşama eren her nimet ve Senin yarattığın her varlık
            yalnız Senin izin ve inayetinle ermiştir. Senin şerîkin yoktur. Bundan dolayı Sana hamd
            ü sena ve şükranlarımızı arzediyoruz.
            Biz de, bütün varlık da Vâhid ü Kahhâr olan Allah için akşamladık. Afiyet içerisinde
            bizi gündüzden akşama ulaştıran Allah’a hamd olsun.
            Allahım! Şu akşam vakti varlık âleminde yeni bir başlangıçtır. Sabaha kadar şayet bir
            günaha düşersem o günahımı bağışlamanı, Senin inayetinle gerçekleştireceğim bir iyilik
            olursa onu da, karşılığını kat kat lutfetmek suretiyle kabul buyurmanı diliyorum.
            Allahım! Ne ihtiyacım varsa Sen hepsini bilirsin. Hepsini gerçekleştirmeye de
            muktedirsin.
            Allahım! Ne kadar ihtiyacım varsa onların hepsini şu gecede lutfet. Beni kendi dar
            dünyamda yalnızlığa mahkum etme. Ahirete götüreceğim amellerimi de çoğalttıkça
            çoğalt.
            Allahım! Bu vakit gündüzün gidiş, gecenin de geliş vaktidir. Şu sesler de Sana çağıran
            davetçilerin nağmeleridir. Bu kutlu zaman diliminde Senden beni bağışlamanı
            diliyorum.
            Allahım! Senden bu gecenin hayrını, fethini, yardımını, nurunu, bereket ve hidayetini
            istiyor, bu ve bundan sonraki gecelerde olan ve olacakların şerrinden Sana sığınıyorum.
            Allahım! Sen, benim Rabbimsin; Senden başka ilah yoktur. Beni Sen yarattın. Ben,
            Senin kulunum ve gücüm yettiğince Sana olan ahdime ve vaadime bağlıyım.
            İşlediklerimin şerrinden Sana sığınırım. Üzerimdeki nimetlerini itiraf, günahlarımı da
            ikrar ederim. Beni bağışla; zira günahları sadece Sen bağışlarsın.
            Dinime, nefsime, evlâdıma, ehlime ve emvâlime Allah’ın adıyla, O’nun Nam-ı
            Celîlini zikrederek yönelir ve onları Rabbimin sıyanetiyle muhafaza ederim.
            Allahım! Sen benim Rabbimsin! Senden başka bir ilah yoktur. Ben de sadece Sana
            tevekkül ettim. Sen Arş-ı Azîm’in de Rabbisin.
            Allah neyin olmasını dilerse o mutlaka olur, neyin de olmamasını dilerse o da katiyen
            olmaz, olamaz. Gerçek havl ve kuvvet, yalnız O, Aliyy ü Azîm’e aittir. “Bilirim ki, O
            her şeye Kâdir’dir.” “İlmiyle de her şeyi ihata etmiştir.” Allahım! Nefsimin ve
            perçeminden tuttuğun her canlının şerrinden Sana sığınırım. “Yolun Rabbime ait olanı
            doğrudur.” “Rab olarak Allah’tan, Din olarak İslâm’dan, Nebî olarak da Hazreti
            Muhammed’den (sallallahu aleyhi ve sellem) razı oldum. (3 defa)” “Yüce ismi anılınca ne yerde
            ne de gökte hiçbir şeyin zarar veremeyeceği Allah’ın ismiyle ki, O Semî’ ve Alîm’dir.
            (3 defa)” “Allahım! Şu akşama Senden gelen bir nimet ve afiyet ile ve günahlarım
            örtülmüş olarak çıktım. Dünyada ve âhirette üzerimdeki nimetini, verdiğin afiyeti ve
            sıyanetini tamamlamanı diliyorum. (3 defa)” Biz ve bütün mülk Allah’a ait olarak akşama
            erdik. Hamd de bütünüyle O’nadır. “Mahlûkatın, şeytan ve ortaklarının şerlerinden,
            yerin üstüne düşmesin diye göğü tutan Allah’a sığınırım. (3 defa)” “Kendisinden başka
            bir ilah olmayan, Kendisi Hayy u Kayyum olan Allah’tan mağfiret bekler ve tevbe ile
            sadece O’na teveccüh ederim. (3 defa)” Allahım! Senden başka ilah olmadığına, Senin bir
            olduğuna, şerîkin bulunmadığına ve Hazreti Muhammed’in (sallallahu aleyhi ve sellem) Senin
            kulun ve resûlün olduğuna, Seni, hamele-i arşını, meleklerini ve bütün mahlûkatını şahit
            tutarak akşamladık.
            “Allah bana yeter. O’ndan başka ilah yoktur. O’na tevekkül ettim. O, Arş-ı Azîm’in
            Rabbidir. (7 defa)” “Estağfirullahelazîm/Bağışlanmayı sadece Yüce Allah’tan dilerim. (70
            defa)” “Sübhanellahi vebihamdih/Allah’ı tesbih ve O’na hamdederim. (100 defa)”
            “Lâilâheillallah/Allah’tan gayrı ilah yoktur. (100 defa)”
            “Rahman ve Rahîm Allah’ın adıyla. Bütün hamdler, övgüler Âlemlerin Rabbi
            Allah’adır. Rahman ve Rahîm O’dur. Din gününün, hesap gününün tek hâkimidir.
            (Haydi, öyleyse deyiniz): ‘Yalnız Sana ibadet eder, yalnız Senden medet umarız.’ Bizi
            doğru yola, nimet ve lütfuna mazhar ettiklerinin yoluna ilet. Gazaba uğrayanların ve
            sapkınlarınkine değil.”
            Allahım! Efendimiz Hazreti Muhammed’e, tertemiz ehline, kerîmlerden kerîm
            ashâbına salât ve selâm eyle.</turkce>
        <anlam></anlam>
        <adet>3</adet>
    </dua>


    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Duama Rahman ve Rahîm Allah’ın adıyla başlıyor ve Efendiler Efendisi Hazreti
            Muhammed’e (sallallahu aleyhi ve sellem), pak âilesine, kerem ve iyilik timsali ashâbına salât
            ve selâm ediyorum.
            “Rahman ve Rahîm Allah’ın adıyla. Bütün hamdler, övgüler Âlemlerin Rabbi
            Allah’adır. Rahman ve Rahîm O’dur. Din gününün, hesap gününün tek hâkimidir.
            (Haydi, öyleyse deyiniz): ‘Yalnız Sana ibadet eder, yalnız Senden medet umarız.’ Bizi
            doğru yola, nimet ve lütfuna mazhar ettiklerinin yoluna ilet. Gazaba uğrayanların ve
            sapkınlarınkine değil. (7 defa)” “Rahman ve Rahîm Allah’ın adıyla. De ki: Sabahın
            Rabbine sığınırım: Yarattığı şeylerin şerrinden. Karanlığı çöktüğü zaman gecenin
            şerrinden. Düğümlere üfleyip büyü yapan büyücü kadınların şerrinden. Ve haset
            ettiği zaman hasetçinin şerrinden. (7 defa)” “Rahman ve Rahîm Allah’ın adıyla. De ki:
            İnsanların Rabbine. İnsanların yegâne Hükümdarına. İnsanların İlahına sığınırım: O
            sinsi şeytanın şerrinden. O ki insanların kalblerine vesvese verir. O şeytan, cinlerden
            de olur, insanlardan da olur. (7 defa)” “Rahman ve Rahîm Allah’ın adıyla. De ki: O,
            Allah gerçek İlahtır, Bir’dir. Allah Samed’dir. Ne doğurdu, ne de doğuruldu. Ne de
            herhangi bir şey O’na denk oldu. (7 defa)” “Rahman ve Rahîm Allah’ın adıyla. De ki: Ey
            kâfirler! Ben sizin ibadet ettiklerinize ibadet etmem. Siz de benim ibadet ettiğime
            ibadet etmiyorsunuz. Ben sizin ibadet ettiklerinize asla ibadet edecek değilim. Siz de
            benim ibadet ettiğime ibadet etmezsiniz! O hâlde sizin dininiz size, benim dinim bana.
            (7 defa)” “Rahman ve Rahîm Allah’ın adıyla. Allah o ilahtır ki, Kendisinden başka ilah
            yoktur. Hayy’dır, Kayyûm’dur. Kendisini ne bir uyuklama, ne de uyku tutar. Göklerde
            ve yerde ne varsa O’nundur. İzni olmadan huzurunda şefaat etmek kimin haddine?
            Yarattığı mahlûkların önünde, ardında ne var, hepsini bilir. Mahlûklar ise O’nun
            dilediğinden başka, ilminden hiçbir şey kavrayamazlar. O’nun kürsüsü gökleri ve
            yeri kaplamıştır. Gökleri ve yeri koruyup gözetmek O’na ağır gelmez; O öyle ulu,
            öyle büyüktür. (7 defa)” “Sübhan’dır Allah; bütün noksanlardan münezzehtir. Hamd
            yalnız O’nadır. Allah’tan başka bir ilah yoktur. Büyük Allah’tır. Havl ve kuvvetin tek
            sahibi de yine O’dur. (7 defa)” “Allahım! Seyyidina Hazreti İbrahim ve ailesine salât
            ettiğin gibi, Efendimiz Hazreti Muhammed ve ailesine de salât et.
            Allahım! Seyyidina Hazreti İbrahim ve ailesine bereket ihsan ettiğin gibi, Efendimiz
            Hazreti Muhammed ve ailesine de bereket ihsan et. Muhakkak ki Sen, her bakımdan
            hamde layık ve şanı yüce olansın. (7 defa)” “Allahım! Beni, anne-babamı, erkek-kadın,
            hayatta olan ve olmayan bütün müminleri ve Müslümanları mağfiret buyur. (7 defa)”
            “Allahım! Bana ve onlara, şimdi ve sonra, dinimizde, dünyamızda ve âhiretimizde
            Senin yüce şanına göre muamele buyur! Ey Mevlâmız! Bize bizim müstahak olduğumuz
            şekilde muamele etme. Muhakkak ki Sen, çok bağışlayan, hilm ile muamele eden,
            cömertlik ve keremi sonsuz, re’fet ve rahmeti hudutsuz olan Ğafûr u Halîm, Cevâd ü
            Kerîm ve Raûf u Rahîmsin. (7 defa)”</turkce>
        <anlam></anlam>
        <adet>3</adet>
    </dua>


    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            “Ya Rabbî! Şeytanların vesveselerinden, onların yanıma sokulmalarından Sana
            sığınırım!” “Allahım! Her türlü üzüntü, tasa, acizlik, tembellik, korkaklık, cimrilik,
            borç altında ezilmek ve insanların kahrına uğramaktan Sana sığınırım. (3 defa)” Allahım!
            Fakirlikten ve yoksulluktan Sana sığınırım. Yine bütün belalardan Sana sığınırım.
            Allahım! Senden başkasına muhtaç olmaktan, Senden başkasının huzurunda zillet
            yaşamaktan, Senden başkasından korkmaktan Sana sığınırım. Yalan beyanda
            bulunmaktan, günahlara dalmaktan, Senin azabını unutup sadece affını düşünerek
            aldanmaktan Sana sığınırım. Düşman şamatasından, onulmaz hastalıktan, ümitlerimde
            haybet yaşamaktan, nimetinin zevalinden, nikmet ve azabının ansızın gelmesinden Sana
            sığınırım.
            Allahım! Mahlûkâtın şerrinden, rızık endişesinden ve kötü ahlaktan Sana sığınırım.
            Allahım! Helâk olup gitmekten, bitkin düşmekten Sana sığınırım. Sefer şiddet ve
            meşakkatinden ve dönüşün kötü olanından Sana sığınırım.
            Allahım! Kalbimin kaymasından, sabırsızlık gösterip ortalığı velveleye vermekten
            Sana sığınırım. Hırs gösterilmeyecek şeylere tamâ etmekten Sana sığınırım. “Allahım!
            Açık-gizli bütün fitnelerden Sana sığınırım. (3 defa)” “Mahlûkâtının şerrinden Senin
            tastamam kelimelerine sığınırım. (3 defa)” Allahım! Zulmetmekten, zulme hedef olmaktan,
            haksızlık yapmaktan, haksızlığa uğramaktan, haddi aşmaktan, haddini aşanların
            tecavüzüne maruz kalmaktan Sana sığınırım.
            Allahım! Şek ve şüpheden, açık-gizli her türlü şirkten, benden başkalarına dokunan ya
            da başkalarından bana gelen her türlü haksızlıktan Sana sığınırım. Ey Âlemlerin Rabbi!
            Nezdinden göndereceğin yardımla, mahlûkattan gelecek zararlara karşı beni en sağlam
            şekilde muhafaza buyur; buyur ki, dinim, dünyam, bedenim, ailem, arkadaşlarım ve
            sevdiklerimle alâkalı hiçbir belaya maruz kalmadan ömrümü tamamlayayım.
            Allahım! Nebîn ve Resûlün Efendimiz Hazreti Muhammed’in (aleyhissalâtü vesselâm)
            Senden istediği bütün hayırları ben de kendim ve bunlar için diliyor, O Muhbir-i Sâdık
            Efendimiz’in sığındığı bütün şerlerden de Sana sığınıyorum. “Rabbimiz bize dünyada
            da hasene ver, âhirette de hasene ver ve bizi Cehennem azabından koru.” “Ey bizim
            kerîm Rabbimiz, bizi doğru yola ilettikten sonra kalblerimizi saptırma ve katından
            bize bir rahmet bağışla. Şüphesiz bağışı bol olan Vehhâb Sensin Sen.”
            “Muhakkak ki Allah ve melekleri şanı yüce O Peygambere hep salât ederler. Ey
            iman edenler! Siz de ona salât edin ve tam bir içtenlikle selâm verin.” Allahım!
            İnsanlık âleminin en şereflisi.. bütün iman hakikatlerinin merkez noktası.. ihsan
            tecellîlerinin mukaddes mahalli.. Rahmanî sırların merkezi.. nebîler gerdanlığının şâşâlı
            mücevheri.. peygamberler ordusunun seraskeri.. mükerrem elçiler kervanının yanıltmaz
            rehberi.. topyekün insanlığın medâr-ı şerefi.. izzet sancağının sancaktarı.. şan ve şeref
            dizginlerinin zimamdarı.. ezel sırlarının şahidi.. sâbikûn-u evvelûnun nurlarının
            müşahidi.. evveliyet lisanının tercümanı.. ilim, hilim ve hikmetin menbaı.. cüz’î ve küllî
            bütün nurların mazharı.. arz ve semadakilerin gözdesi.. iki cihanın ruhu.. dünya ve âhiret
            âlemlerinin yanılmaz ve yanıltmaz rehberi.. ubûdiyet erlerinin zirvesi.. seçkin
            konumların müşahhas ahlâkı.. hillet ve hullet makamlarının müstesna mümessili..
            Habîb-i Ekrem.. Resûl-i Muazzam.. Nebiy-yi Muhteşem Efendimiz Muhammed ibn
            Abdülmuttalib’e, diğer enbiya ve mürselîne, âl ve ashâblarının tamamına, en faziletli ve
            dâimî salavât, en yüksek ve en sermedî berekât, hem fazilet hem de adet bakımından en
            müzekkâ ve en bol tahiyyât ile, zâkirler Seni zikrettikleri, gafiller de gaflet içinde
            bocalayıp durdukları sürece salât ü selâm eyle.
            Allahım! Kendisi nur olan ve bütün âlem kendisiyle nurlanan asıl nuranî şecere; Senin
            kendilerine vücut ifaza buyurduğun bütün mahlûkatının en parlağı, insan nev’inin en
            faziletlisi, mana ve sureti itibariyle varlığın en ekmel ve eşrefi olan, Rabbanî sırların
            mahall, merkez ve mahzeni, Âdem Nebîye isimleri öğretilen bütün ilimlerin asıl kaynak
            ve hazinesi, asliyet ve külliyet planında “kabe kavseyn”, Kendine mahsus bir paye
            olarak da “ev edna” zirve mertebelerinin sahibi; hilkat ağacının özü, usâresi ve ruhu
            olması, bütün âlemlere rahmet olarak gönderilmiş bulunması hasebiyle, bütün envâr-ı
            nübüvvetin biricik kaynağı, diğer nebîlerin hepsinin önünde, hepsinden akdem olan, o
            nebîler de (alâ nebiyyina ve aleyhimüsselâm) Kendisinin sancağı altında bulunan Efendimiz
            Hazreti Muhammed’e, ehl-i beytine, yarattıkların, rızık verdiklerin, ölümü tattırdıkların
            ve hayat bahşettiklerin sayısınca, fâni kulların yeniden dirilişe erdiği ba’s gününe kadar
            çok salât ve selâm eyle. Bütün hamd ve senalar yalnız Sanadır Allahım, yalnız Sanadır.
            Allahım! Kendisiyle sırların açılıp nurların saçıldığı, hakâik-ı eşyanın açık-seçik
            zuhur ettiği, Hazreti Âdem’e icmalen bildirilen ilimlerin kendisine tafsilen indirildiği
            ve bütün mahlûkatın o ilme ulaşmaktan aciz bırakıldığı, akılların, hakikatine ulaşmada
            çaresiz ve zayıf kaldığı, ne geçmişte ne de gelecekte hiçbir kimsenin makamına
            yetişemediği ve yetişemeyeceği O Zât’a, Senin şanına yaraşır ve O’nun layık olduğu
            şekilde salât eyle. O Zât ki, melekût âleminin bahçeleri O’nun cemâlinin çiçekleriyle
            tezyin edilmiş; ceberût âleminin havuzları O’nun nurlarının feyziyle doldurulmuştur.
            “Vasıta olmasaydı, onunla gerçekleşen netice de olmazdı” hakikatiyle ifade edildiği
            gibi, kâinatta O Zât’a bağlı, O Zât’a medyun olmayan hiçbir kimse ve hiçbir nesne
            yoktur. Çünkü o her şeyin varlık sebebidir.
            Allahım! O Zât, Seni tanıtan bütün hakikatleri üzerinde toplayan sırrın, kurb-u
            huzurunda gaye ölçüsündeki en büyük vasıtan ve teşrifatçındır.
            Allahım! Beni O’nun mübarek soyundan gelenlerin arasına kat ve O’nun ahlâk-ı
            seniyyesi ile ahlaklandır. O Mübarek Zât’ı bana öyle tanıt ki, onunla cehalet
            kanallarından akıp gelen her zarardan emin olabileyim ve fazilet kaynaklarından ma-i
            zülâl içmiş gibi susuzluğumu giderebileyim. İnayet ve sıyanetinle beni O Zât-ı Ekrem’in
            yürüdüğü yoldan Senin huzuruna eriştir. Bâtılın tepesine öyle bir indir ki beni, o bâtılın
            beynini dağıtayım ve hep hidayet üzere kalıp başkalarını da o hidayete çağırabileyim.
            Beni ehadiyet deryalarına alarak26 fenâ fillaha ulaştır; vahdet denizine salarak bekâ
            billah ile tanıştır; tanıştır ki, yalnız Zât-ı Ehadiyet ve Vâhidiyetle görüp işitebileyim,
            sadece O’nunla bulup hissedebileyim ve böylece her iki makam-ı cem’ edebileyim.
            Allahım! Varlığının en büyük dellal ve muarrifi olan O Zât’ı, ruhumun hayatı eyle.
            O’nun ruhunu da hakikatimin sırrı haline getir. Ümmetinden bu aciz ferde O’nun
            teveccühünü artır ve mele-i a’lâda beni de hatırlamasını nasip et. Zâhir-bâtın bütün
            latifelerimi, bütün cüzlerimi O’nunla meşgul eyle. Beni O’nun her emrine uyan,
            yasakladığı her şeyden uzak duranlardan kıl.
            Allahım! Elest bezmindeki o ahd-i evvel hürmetine dualarımı kabul buyur. Ey Evvel ü
            Âhir ve ey Zâhir u Bâtın! Kulun Hazreti Zekeriya’nın nidasını işitip icabet ettiğin gibi
            bu kulunun duasını da işit ve icabet buyur. Yüce Zât’ın hakkı için, havl ve kuvvetinle
            bana yardım et. Rıza ve hoşnutluğuna ulaşma yolunda beni te’yîd buyur. Seninle
            aramdaki bütün perdeleri kaldır ve beni Senden uzaklaştıracak her türlü masiva ile
            arama engeller koy. “Ya Allah! (3 defa)” “Kur’ân’ı sana indirip onu okumanı, tebliğ
            etmeni ve muhtevasına göre hareket etmeni farz kılan Allah, elbette seni varılacak
            yere döndürecektir. ” “Yüce Rabbimiz! Katından bir rahmet ver ve davamızda
            doğruluk ve muvaffakiyet ihsan eyle bize!” İşimde bana da fereç ve mahreçler
            bahşeyle.
            “Muhakkak ki Allah ve melekleri şanı yüce O Nebî’ye hep salât ederler. Ey iman
            edenler! Siz de ona salât edin ve tam bir içtenlikle selâm verin.” Allahım! Sırlar
            semasının güneşi, nurların mazharı, celâl sıfatının merkezi ve cemâl burcunun kutbu olan
            Hazreti Muhammed’in (sallallahu aleyhi ve sellem) biricik latîf zâtına salât eyle.
            Allahım! O’nun Senin nezdindeki sırrı ve Sana olan seyri için beni korkudan emin kıl,
            hatalarımı azalt, üzüntümü ve hırsımı gider. Benimle ol ve beni enaniyetime ait
            hususiyetlerden kurtarıp Kendinle kâim eyle. Benlik ve bencillik duygusunu içimde
            tamamen erit. Beni nefsime meftun olmaktan koru. Hislerimi Seninle aramızda bir örtü
            ve perde eyleme ve gizli olan her sırrı bana aç, “ey Hayy ve Kayyum! (3 defa)”
            Allahım! Efendimiz Hazreti Muhammed’e, Hazreti Âdem, Hazreti Nuh, Hazreti
            İbrahim, Hazreti Musa, Hazreti İsa ve bu şanı yüce nebîlerin aralarında gelip geçen
            bütün nebî ve elçilere (alâ nebiyyina ve aleyhimüsselâm) salât, selâm ve bereket ihsan eyle.
            Senin salât ve selâmın hepsinin üzerine olsun.
            Allahım! Seyyidina Cebraîl, Mikaîl, İsrafîl ve Azraîl’e, Arş’ı taşıyan melâikeye,
            mukarreb meleklere ve bütün enbiya ve mürselîne salât ü selâm ve bereket ihsan eyle.
            Senin salât ve selâmın hepsinin üzerine olsun. Ey Âlemlerin Rabbi Allahım! Senin
            nurlarının denizi, sırlarının madeni, hüccetinin lisanı, memleketinin müzeyyen yıldızı ve
            mahrem-i esrarı, huzurun hürmete layık imam ve rehberi, mülkünün başları döndüren
            nakşı, rahmetinin hazinesi, şeriatının yolu, Senin tevhidinden tarifler üstü lezzet duyan,
            varlığın gözbebeği, her şeyin yaratılış sebebi, mahlûkatının en seçkini, Senin evvelden
            evvel ilk nurun Efendimiz Hazreti Muhammed’e, Senin daimiyetinle devam edecek,
            bekânla bâkî kalacak, Senin ilmin dışında asla nihayet bulmayacak, Senin razı olacağın
            ve O’nu hoşnut edeceğin ve onunla bizden razı olacağın bir salât ve selâmla salât ü
            selâm eyle. “Allahım! Efendimiz Hazreti Muhammed’e Senin ilminde mevcut olanlar
            sayısınca ve mülkün devam ettikçe salât ve selâm eyle. (3 defa)” “Allahım! Efendimiz
            Hazreti Muhammed’e ve ehl-i beytine salât ve rahmet eyle ve o salât ile bizi her türlü
            korku ve belalardan sâlim kıl. Onunla bütün ihtiyaçlarımızı gider. Bizi bütün
            günahlardan temizle. Onunla, bizi nezdindeki en yüce derecelere yükselt. Hem dünyada
            hem de öldükten sonra bütün hayırların en son noktalarına ulaştır. (3 defa)” “Allahım!
            Razı olacağın bir salât ile Efendimiz Hazreti Muhammed’e salât eyle ve o rızanın
            hatırına ashâbından da razı ol. (3 defa)” “Allahım! Mü’minlere karşı re’fet ve rahmet
            sahibi, ahlâkın en yücesiyle muttasıf Efendimiz Hazreti Muhammed’e (aleyhissalâtü
            vesselâm), âline, ashâbına ve ezvacına her lahza, olanlar ve olmayıp adem sahasında
            kalanlar sayısınca salât ve bereket ihsan eyle. (3 defa)” “Allahım! Kapalı kapıları açan,
            geçmişe mühür vurup yeni bir sayfa açan, hakka hak ile yardım eden, sırat-ı müstakime
            eriştiren Efendimiz Hazreti Muhammed’e, âl ü ashâbına ve zevcelerine O’nun yüce
            kadri ölçüsünde salât ü selâm ve bereket ihsan eyle. (3 defa)” “Allahım! Nur-u Zâtî ve
            bütün esma ve sıfât içerisinde Sırr-ı Sârî olan Efendimiz Hazreti Muhammed’e salât ü
            selâm ve bereket ihsan eyle. (3 defa)” “Allahım! Keremde bütün insanlığın en güzel
            örneği, asalette en asîli olan Efendimiz Hazreti Muhammed’e salât ü selâm ve bereket
            ihsan eyle. (3 defa)” “Allahım! Senin kemâline delalet eden deliller sayısınca ve Senin
            kemâline yaraşır şekilde Efendimiz Hazreti Muhammed’e ve âline salât ü selâm ve
            bereket ihsan eyle. (3 defa)” “Allahım! Efendimiz Hazreti Muhammed’e ve âline, Senin
            nimet ve ihsanların sayısınca salât ü selâm ve bereket ihsan eyle. (3 defa)” “Allahım!
            Efendimiz Hazreti Muhammed’e ve âline, Senin nihayetsiz kemâlin ölçüsünde salât ü
            selâm ve bereket ihsan eyle. (3 defa)” “Allahım! Cemâl, celâl ve kemâline yakışır şekilde
            Efendimiz Hazreti Muhammed’e ve âline, salât ü selâm ve bereket ihsan eyle ve o salât
            ile Efendimiz’e vuslatın lezzetini bizim gönüllerimize duyur. (3 defa)” “Allahım!
            Kalblerin tabîp ve devası, bedenlerin afiyet ve şifası, gözlerin nur ve ziyası olan
            Efendimiz Hazreti Muhammed’e ve âl ü ashâbına salât ve selâm eyle. (3 defa)” “Allahım!
            Nebiy-yi Ümmî, Habîb-i İlahî, kadri yüce, şanı büyük Efendimiz Hazreti Muhammed’e
            ve âl ü ashâbına salât ü selâm eyle. (3 defa)” “Allahım! Nebiy-yi Ümmî Efendimiz
            Hazreti Muhammed’e ve âl ü ashâbına, göklerde, yerde ve ikisi arasında olanlar
            sayısınca salât ve selâm eyle. O salavât hakkı için ya Rabbi bizim ve bütün
            Müslümanların işlerinde sürpriz lütuflarını göster. (3 defa)” “Allahım! Efendimiz Hazreti
            Muhammed’e bütün gök ve yer sâkinlerinin salâtıyla salât ve selâm eyle. O salât ve
            selâm hürmetine benim ve bütün Müslümanların işlerinde de fevkalâdeden ihsanlarınla
            muamele eyle. (3 defa)”
            Allahım! Seyyidina Hazreti İbrahim ve nesline rahmet ve bereket ile muamele ettiğin
            gibi, Efendimiz Hazreti Muhammed’e ve nesline de salât ü selâm eyle. Efendimiz
            Hazreti Muhammed’e ve nesline de bereket ihsan eyle. Muhakkak ki Sen, senaya layık,
            şanı yüce yegâne Zâtsın.
            Allahım! Efendimiz Hazreti Muhammed’e, müminlerin anneleri olan pak zevcelerine,
            nesline ve bütün ashâbına salât ve selâm eyle.
            Allahım! Ümmî, tâhir ve pak Nebî Efendimiz Hazreti Muhammed’e ve bütün âl ü
            ashâbına salât ve selâm eyle.
            Allahım! Apaçık mucizeler sahibi Efendimiz Hazreti Muhammed’e salât ü selâm ve
            bereket ihsan eyle. Mükemmel ahlâk sahibi Efendimiz Hazreti Muhammed’e salât ü
            selâm ve bereket ihsan eyle. Dünyada ve âhirette Efendimiz Hazreti Muhammed’e salât
            ü selâm ve bereket ihsan eyle. Efendimiz Hazreti Muhammed’e salât ü selâm ve bereket
            ihsan eyle; bizi de O’nun tertemiz ahlâkıyla ahlâklandır.
            Allahım! Efendimiz Hazreti Muhammed’e salât, selâm ve bereket ihsan eyle ve O’na
            Cennet’te vesileyi ve derece-i âliyeyi ver. Başdöndürücek kadar yüce makamların
            sahibi Efendimiz Hazreti Muhammed’e salât ü selâm ve bereket ihsan eyle. Efendimiz
            Hazreti Muhammed’e salât ü selâm ve bereket ihsan eyle; bizi de O’nun güzel ahlâkıyla
            ahlâklandır.
            Allahım! Efendimiz Hazreti Muhammed’e salât ü selâm ve bereket ihsan eyle; o salât
            ü selâm hürmetine bize de her zaman şükürle gerilen bir kalb bahşet. Efendimiz Hazreti
            Muhammed’e salât ü selâm ve bereket ihsan eyle; o salavât ve bereket hürmetine bizim
            de sa’yimizi meşkûr, gayretimizi makbul kıl. Efendimiz Hazreti Muhammed’e salât ü
            selâm ve bereket ihsan eyle ve yüzlerin ekşidiği kıyamet gününde bizim yüzlerimize nur,
            gönüllerimize de sürur ver. Efendimiz Hazreti Muhammed’e salât ü selâm ve bereket
            ihsan eyle; bizim üzerimize de muhabbet ve nurunu ifâza buyur. Efendimiz Hazreti
            Muhammed’e salât ü selâm ve bereket ihsan eyle; bize de mesrur olacağımız sırlar
            bahşet. Sıdk ve emniyetin zirvesini tutan Sâdık u Emîn Efendimiz Hazreti Muhammed’e
            salât ve selâm eyle. Apaçık bir hak ile gelen Efendimiz Hazreti Muhammed’e salât ve
            selâm eyle. Âlemlere rahmet olarak gönderdiğin Efendimiz Hazreti Muhammed’e salât
            ve selâm eyle. Efendimiz Hazreti Muhammed’e, bütün enbiya ve mürselîne, onların âl ü
            ashâbına, zâkirler zikredip durdukları, gafiller gafletleriyle bocaladıkları sürece salât
            ve selâm eyle.
            Allahım! Efendimiz Hazreti Muhammed’e ve diğer nebîlerine salât ve selâm eyle.
            Efendimiz Hazreti Muhammed’e, melâike-i kirama ve arz u sema ehlinden Senin velî
            kullarına, olanlar ve ilm-i ilahide olacağı yazılı bulunanlar adedince, ebedlere kadar,
            zaman sürüp gittikçe salât ve selâm eyle. Ve ey Âlemlerin Rabbi, onlara getirmiş
            olduğumuz bu salât ü selâmlar hürmetine bizi de doğruluk, sadâkat, güven ve emniyet
            timsali insanlar zümresine dâhil eyle.
            Hemze Harfi27: Allahım! Yerde ve gökte olanlar sayısınca Efendimiz Hazreti
            Muhammed’e salât, selâm ve bereket ihsan eyle. Efendimiz Hazreti Muhammed’e ve
            O’nunla beraber, O’nun çırakları sayılan ulema ve evliyaya salât, selâm ve bereket
            ihsan eyle. Efendimiz Hazreti Muhammed’e ve âline dünyanın yedi iklim dört bucağını
            dolduracak bir salât ile salât ü selâm ve bereket ihsan eyle. Efendimiz Hazreti
            Muhammed’e ve âline salât ü selâm ve bereket ihsan eyle ve o salavât ile bize Senin
            ulvî sıfatlarının ve birbirinden güzel isimlerinin arka planındaki esrârı duyur. O isimleri
            hissederek tekrar ede ede iç dünyamızı aydınlatmaya bizleri muvaffak kıl. Efendimiz
            Hazreti Muhammed’e ve âline salât ü selâm ve bereket ihsan eyle ve bizleri o salât
            hürmetine, hususî nimetlerinle serfiraz kıldığını Yüce Kitabında ifade buyurduğun nebî,
            sıddîk ve şehitlerle beraber eyle. Efendimiz Hazreti Muhammed’e ve âline, haset eden
            ve düşmanlık besleyenlerin şerrinden bizi korumaya vesile olacak bir salât ile salât ü
            selâm ve bereket ihsan eyle.
            Bâ Harfi: Allahım! Her zaman en doğruyu söyleyen Efendimiz Hazreti Muhammed’e
            salât ü selâm ve bereket ihsan eyle. Kendisine hikmet, nübüvvet, isabet ve meramını en
            güzel ifade gücü verilenlerin en faziletlisi olan Efendimiz Hazreti Muhammed’e salât ü
            selâm ve bereket ihsan eyle. Dünya kapısını açtığı gibi, kıyamet günü de her kapıyı
            açacak olan ve ötede Cennet ve Cemâlullah ile tüllenen âlemlerin sırlı kapısı yalnız O
            olan, varlığın özü ve usaresi Efendimiz Hazreti Muhammed’e salât ü selâm ve bereket
            ihsan eyle. Efendimiz Hazreti Muhammed’e salât ü selâm ve bereket ihsan eyle ve
            O’nun nuruyla bizim gözlerimizdeki zulmet hicabını kaldır. Efendimiz Hazreti
            Muhammed’e salât ü selâm ve bereket ihsan eyle ve o salât hakkı için bizi hikmet, doğru
            söz ve doğru davranış ile mükafaatlandır. Efendimiz Hazreti Muhammed’e salât ü selâm
            ve bereket ihsan eyle ve susuzluğumuzu nezdinden sunacağın en sâfî içeceklerle gider.
            Efendimiz Hazreti Muhammed’e salât ü selâm ve bereket ihsan eyle ve kalblerimize
            Yüce Kitab’ının esrarını duyacak bir anlayış lutfet. Efendimiz Hazreti Muhammed’e
            salât ü selâm ve bereket ihsan eyle ve o salât ile bizi, urûclarını nüzûlle ikmâl etmiş ve
            “seyr minallah”la halka yönelmiş, onların salâhıyla meşgul olan birer yaşatma
            kahramanı eyle. Efendimiz Hazreti Muhammed’e salât ü selâm ve bereket ihsan eyle ve
            bizi cümle ahbâb ile beraber, zâtî ve vasfî hususiyetleriyle her şeyin ötesinde,
            mukaddes, lâmekânî ve lâzamanî bir hakikat olan Haziratü’l-Kuds’ün kapılarından içeri
            al. Efendimiz Hazreti Muhammed’e ve O’nunla beraber bütün enbiya, asfiya ve onların
            âl ü ashâbına salât, selâm ve bereket ihsan eyle Allahım!
            Tâ Harfi: Allahım! Apaçık delillerle gelen Efendimiz Hazreti Muhammed’e salât ü
            selâm ve bereket ihsan eyle. Mucizelerin en büyükleriyle te’yîd edilen Efendimiz
            Hazreti Muhammed’e salât ü selâm ve bereket ihsan eyle. En câmi’ beyanlarından biri
            olarak, “ameller niyetlere göredir” buyuran Efendimiz Hazreti Muhammed’e salât ü
            selâm ve bereket ihsan eyle. Sırrı bütün kâinatta cârî olan Efendimiz Hazreti
            Muhammed’e salât ü selâm ve bereket ihsan eyle. Efendimiz Hazreti Muhammed’e salât
            ü selâm ve bereket ihsan eyle ve o salavât ve berekât ile bizim seyyiâtımızı bağışla.
            Efendimiz Hazreti Muhammed’e salât ü selâm ve bereket ihsan eyle ve bizleri
            ikramlarınla destekle. Efendimiz Hazreti Muhammed’e salât ü selâm ve bereket ihsan
            eyle ve bizi en güzel vasıflarla güzelleştir. Efendimiz Hazreti Muhammed’e salât ü
            selâm ve bereket ihsan eyle ve kalblerimizden riyaset/önde görünme, önde olma
            arzusunu ve Senin hoşnutluğuna muvafık olmayan bütün arzuları izale buyur. Efendimiz
            Hazreti Muhammed’e salât ü selâm ve bereket ihsan eyle ve üzerimize esmâ ve sıfâtının
            tecellîlerini yağdır. Efendimiz Hazreti Muhammed’e salât ü selâm ve bereket ihsan eyle
            ve bizi, bütün kâinata nüfuz etmiş olan vahdet denizinin ortasına daldır. Efendimiz
            Hazreti Muhammed’e salât ü selâm ve bereket ihsan eyle ve bizi her zaman kendimizle
            değil de O’nunla ibkâ eyle. Efendimiz Hazreti Muhammed’e salât ü selâm ve bereket
            ihsan eyle ve gözde kullarına lutfettiğin hususî nimetlerinden bizim üzerimize de yağdır.
            Efendimiz Hazreti Muhammed’e salât ü selâm ve bereket ihsan eyle ve bize tecellî-i
            Zât’ını tattır ve arz u semalar dâim oldukça tattırmaya devam et. Efendimiz Hazreti
            Muhammed’e, âl ü ashâbına ve risaletini tasdik eden her bir mü’mine salât ü selâm ve
            bereket ihsan eyle. Bütün o salât, selâm ve bereket hakkı için de Allahım, bize, annebabamıza
            ve erkek-kadın bütün Müslümanlara hayatta iken ve öldükten sonra hep
            lütfunla muamele buyur.
            Sâ Harfi: Allahım! Adem âlemlerinde kalan ve kalmayıp varlık urbası giyinen her şey
            adedince Efendimiz Hazreti Muhammed’e salât ü selâm ve bereket ihsan eyle.
            Efendimiz Hazreti Muhammed’e, nuru olup biten her şeyi kuşatacak kadar engin bir
            salât ile salât ü selâm ve bereket ihsan eyle. Efendimiz Hazreti Muhammed’e, ahdine
            sâdık kalanlar ve kalmayıp verdiği sözü bozanlar sayısınca salât ü selâm ve bereket
            ihsan eyle. Efendimiz Hazreti Muhammed’e salât ü selâm ve bereket ihsan eyle ve
            bizleri o salavât hürmetine hâdiselerin şerrinden muhafaza buyur.
            Cîm Harfi: Allahım! Sayısız fâikiyetlerinden biri de İsra ve Mi’rac ile serfiraz
            kılınması olan Efendimiz Hazreti Muhammed’e salât ü selâm ve bereket ihsan eyle.
            Efendimiz Hazreti Muhammed’e salât ü selâm ve bereket ihsan eyle ve kulluğumuzun
            kabulü hususunda bizi en parlak taç ile taçlandır. Efendimiz Hazreti Muhammed’e,
            paklardan pak ailesine ve her türlü eğrilikten korunmuş bulunan ve her biri bir iyilik
            timsali olan bütün ashâbına salât eyle.
            Hâ Harfi: Bütün güzelliklerin süsü ve zineti olan Efendimiz Hazreti Muhammed’e
            salât ü selâm ve bereket ihsan eyle. Efendimiz Hazreti Muhammed’e, sabah ve akşam
            dönüp durdukça salât ü selâm ve bereket ihsan eyle. Cömertlik ve müsamahanın madeni
            olan Efendimiz Hazreti Muhammed’e salât ü selâm ve bereket ihsan eyle. Hazreti Kerîm
            ü Fettâh’ın yüce huzurunda bulunan kutlu sakinlerin imamı ve yaver-i ekremi olan
            Efendimiz Hazreti Muhammed’e salât ü selâm ve bereket ihsan eyle. Efendimiz Hazreti
            Muhammed’e salât ü selâm ve bereket ihsan eyle ve o salât hürmetine bizi
            Cehennem’den kurtulan ve Cennet’e girerek felah bulan bahtiyar kullarından eyle.
            Efendimiz Hazreti Muhammed’e ve her biri hâiz bulundukları faziletlerle dünya
            sermayesini en büyük kazançlarla değerlendirmiş olan âl ü ashâbına salât ü selâm ve
            bereket ihsan eyle.
            Hâ Harfi: Allahım! Sırrıyla berzah ve fetret devirlerinin sona erip insanlığın
            istikamet yoluyla buluştuğu Efendimiz Hazreti Muhammed’e salât ü selâm ve bereket
            ihsan eyle. Her mensûh/neshedilen ve nâsih/nesheden sayısınca Efendimiz Hazreti
            Muhammed’e salât ü selâm ve bereket ihsan eyle. Efendimiz Hazreti Muhammed’e salât
            ü selâm ve bereket ihsan eyle ve o salât ü selâm hatırına kalblerimizi Senin sağlam
            nurunla ma’mur kıl. O, Kâinatın İftihar Tablosu’na ve O’nu sevme ve ittiba etme
            hususunda her zaman sapasağlam dağlar gibi sarsılmadan duran âl ü ashâbına salât eyle.
            Dâl Harfi: Allahım! Allah’a çağıran davetçilerin ve hidayet rehberlerinin en şereflisi
            olan Efendimiz Hazreti Muhammed’e salât ü selâm ve bereket ihsan eyle. Efendimiz
            Hazreti Muhammed’e salât ü selâm ve bereket ihsan eyle ve onun hürmetine bizi
            dosdoğru yola ilet. Efendimiz Hazreti Muhammed’e salât ü selâm ve bereket ihsan eyle
            ve bizim üzerimize rıza ve vüdd/sevgi hil’atlerini giydir. Efendimiz Hazreti
            Muhammed’e salât ü selâm ve bereket ihsan eyle ve kulların arasında bizi kabul tâcı ile
            taçlandır. Efendimiz Hazreti Muhammed’e salât ü selâm ve bereket ihsan eyle ve
            herkesin feryad ü figan içerisinde birbirinden yardım istediği günde bize sevenin
            sevdiğine gösterdiği re’fet ile muamele et. Efendimiz Hazreti Muhammed’e salât ü
            selâm ve bereket ihsan eyle ve çizgimizi bütün âfâk-ı âleme duyur. Efendimiz Hazreti
            Muhammed’e salât ü selâm ve bereket ihsan eyle ve hem burada hâzır bulunanlardan
            hem de dışarıdan gelip iştirak edenlerden o salavât ile kalbleri ve dilleri meşgul
            olanları, onun nuruyla ma’mur kıl. Efendimiz Hazreti Muhammed’e salât ü selâm ve
            bereket ihsan eyle ve bizi çekememezlik ve kıskançlıkla oturup kalkan hasetçilerin, inat
            ve ısrarla hakkımıza tecavüz eden bâğilerin şerrinden koru. Efendimiz Hazreti
            Muhammed’e salât ü selâm ve bereket ihsan eyle ve o salavât ve berekât hakkı için
            başımızda duran yöneticilerin kalblerini adalet ve istikamete çevir. Efendimiz Hazreti
            Muhammed’e ve nice faziletler sahibi, yardıma muhtaç her gönlün imdadına yetişmeyi
            bir ahlâk edinmiş olan âl ü ashâbına salât ü selâm ve bereket ihsan eyle.
            Zâl Harfi: Allahım! Her üstadın Üstadı olan Efendimiz Hazreti Muhammed’e salât ü
            selâm ve bereket ihsan eyle. Her sığınağın sığınağı olan Efendimiz Hazreti
            Muhammed’e salât ü selâm ve bereket ihsan eyle. Efendimiz Hazreti Muhammed’e, âl
            ve ashâbına salât ü selâm ve bereket ihsan eyle ve Efendimiz’in Sana sığındığı her
            kötülük ve zarardan bizi de sıyanet buyur.
            Râ Harfi: Allahım! Bütün sırların ma’den ve mahzeni Efendimiz Hazreti
            Muhammed’e salât ü selâm ve bereket ihsan eyle. Topyekün nurların mazharı Efendimiz
            Hazreti Muhammed’e salât ü selâm ve bereket ihsan eyle. Gecenin karanlığıyla üzerini
            örttüğü, gündüzün de ışığıyla örtülerini kaldırıp aydınlattığı her şey sayısınca Efendimiz
            Hazreti Muhammed’e salât ü selâm ve bereket ihsan eyle. Efendimiz Hazreti
            Muhammed’e salât ü selâm ve bereket ihsan eyle ve bizi o salavât hakkı için Cehennem
            azabından koru. Efendimiz Hazreti Muhammed’e, âline, seyyid ve seçkin ashâbına salât
            ü selâm ve bereket ihsan eyle.
            Zây Harfi: Allahım! Hicaz yarımadasının, kudûmuyla şereflendiği Efendimiz Hazreti
            Muhammed’e salât ü selâm ve bereket ihsan eyle. Kendisine ittiba edenlerin en büyük
            kazancı elde edeceği Efendimiz Hazreti Muhammed’e salât ü selâm ve bereket ihsan
            eyle. Efendimiz Hazreti Muhammed’e salât ü selâm ve bereket ihsan eyle ve bize helal
            ve haram hükümlerinin arkasındaki esrar-ı hikmeti göster. Efendimiz Hazreti
            Muhammed’e ve en güzel muvaffakiyet ve necât ile hususî olarak serfiraz kılınmış
            bulunan âl ü ashâbına salât ü selâm ve bereket ihsan eyle.
            Sîn Harfi: Allahım! Bütün bir varlık içinde Güzeller Güzeli olan Efendimiz Hazreti
            Muhammed’e salât ü selâm ve bereket ihsan eyle. Efendimiz Hazreti Muhammed’e salât
            ü selâm ve bereket ihsan eyle ve o bereket hürmetine bizim rızkımızı genişlet ve bizi
            insanlara muhtaç olmaktan koru. Efendimiz Hazreti Muhammed’e salât ü selâm ve
            bereket ihsan eyle ve bizi her türlü kirden arındır. Efendimiz Hazreti Muhammed’e ve
            her türlü iltibas ve yanlıştan muhafaza buyurduğun âl ü ashâbına salât ü selâm ve
            bereket ihsan eyle.
            Şîn Harfi: Allahım! Hayat-ı seniyyelerinin hiçbir döneminde gönlü yumuşak döşeğe
            asla razı olmayan Efendimiz Hazreti Muhammed’e salât ü selâm ve bereket ihsan eyle.
            Ulûhiyet eksenli güzel huylarından birisi de herkesi güleryüzle karşılamak olan
            Efendimiz Hazreti Muhammed’e salât ü selâm ve bereket ihsan eyle. “Aldatan bizden
            değildir” beyan-ı kudsîsiyle, o tür kimselerden teberrî eden Efendimiz Hazreti
            Muhammed’e salât ü selâm ve bereket ihsan eyle. Efendimiz Hazreti Muhammed’e ve
            Efendiler Efendisi’nin pak nesline salât ü selâm ve bereket ihsan eyle ve o bereket
            hürmetine bizi güzel bir ömür ve kolay bir geçim ile mükafaatlandır.
            Sâd Harfi: Allahım! Bütün hayatı boyunca hep takva ve ihlası emreden Efendimiz
            Hazreti Muhammed’e salât ü selâm ve bereket ihsan eyle. Efendimiz Hazreti
            Muhammed’e ve âline salât ü selâm ve bereket ihsan eyle ve o salavât hakkı için bizi
            hususî kulların zümresine al. Efendimiz Hazreti Muhammed’e ve yakınlık ve hususiyet
            sahibi âl ü ashâbına salât ü selâm ve bereket ihsan eyle.
            Dâd Harfi: Allahım! Bereketiyle çöllerin gül bahçelerine dönüştüğü Efendimiz
            Hazreti Muhammed’e salât ü selâm ve bereket ihsan eyle. Buhranlar anaforundaki
            insanlığın imdadına feyyâz ve coşkun bir medet ile yetişen Efendimiz Hazreti
            Muhammed’e salât ü selâm ve bereket ihsan eyle. Kalbini mâsivadan tamamen Rabbine
            çeviren Efendimiz Hazreti Muhammed’e salât ü selâm ve bereket ihsan eyle. Efendimiz
            Hazreti Muhammed’e salât ü selâm ve bereket ihsan eyle ve onun hürmetine
            kalblerimizden Senin rızana muvafık olmayan bütün arzu ve meyilleri söküp al.
            Efendimiz Hazreti Muhammed’e ve kalbleri bütün hastalıklardan arındırılmış olan âl ve
            ashâbına salât ü selâm ve bereket ihsan eyle.
            Tâ Harfi: Allahım! Eğri büğrü bir sürü yollar arasında en doğru yola ileten
            Efendimiz Hazreti Muhammed’e ve mübarek nesline salât ü selâm ve bereket ihsan
            eyle. Her zaman adl ü i’tidâli emreden, ifrat ve tefritten de nehyeden Efendimiz Hazreti
            Muhammed’e ve mübarek nesline salât ü selâm ve bereket ihsan eyle. Efendimiz
            Hazreti Muhammed’e ve mübarek nesline salât ü selâm ve bereket ihsan eyle ve bizi
            sürçüp düşmekten ya da bozulup başkalaşmaktan sıyanet buyur. Efendimiz Hazreti
            Muhammed’e ve kalblerini tam bir muhabbetle O’na rapteden âl ü ashâbına salât ü
            selâm ve bereket ihsan eyle.
            Zâ Harfi: Allahım! Her korunan ve koruyan adedince Efendimiz Hazreti
            Muhammed’e ve âline salât ü selâm ve bereket ihsan eyle. Her nasihat edilen ve nasihat
            eden sayısınca Efendimiz Hazreti Muhammed’e ve âline salât ü selâm ve bereket ihsan
            eyle. Efendimiz Hazreti Muhammed’e ve onun nasihatlerini hayatlarına en güzel şekilde
            tatbik eden âl ü ashâbına salât ü selâm ve bereket ihsan eyle.
            Ayn Harfi: Allahım! Mevcûdâtın en parlak nuru Efendimiz Hazreti Muhammed’e
            salât ü selâm ve bereket ihsan eyle. Nurefşan beyanlarıyla kulakların doyulmaz lezzetler
            yaşadığı Efendimiz Hazreti Muhammed’e salât ü selâm ve bereket ihsan eyle. Her hayır
            ve güzelliği mübarek şahsında toplayan Efendimiz Hazreti Muhammed’e salât ü selâm
            ve bereket ihsan eyle. Efendimiz Hazreti Muhammed’e salât ü selâm ve bereket ihsan
            eyle ve o salât ü selâm hürmetine kalblerimizin üzerindeki bütün örtüleri kaldır.
            Efendimiz Hazreti Muhammed’e, âline ve en hayırlı topluluk olan ashâbına salât ü
            selâm ve bereket ihsan eyle.
            Ğayn Harfi: Allahım! Risalet ve tebliğ sahibi Efendimiz Hazreti Muhammed’e ve
            âline salât ü selâm ve bereket ihsan eyle. Efendimiz Hazreti Muhammed’e ve âline,
            semaları ve bütün boş mekanları dolduracak kadar salât ü selâm ve bereket ihsan eyle.
            Fâ Harfi: Allahım! Ahd-i celîli Nebevîleri boyunca hep adalet ve insafı emreden
            Efendimiz Hazreti Muhammed’e ve âline salât ü selâm ve bereket ihsan eyle. Yine her
            zaman savurganlık ve israftan nehyeden Efendimiz Hazreti Muhammed’e ve âline salât ü
            selâm ve bereket ihsan eyle. Her varlığın kendisinden beslendiği engin bir deniz olan
            Efendimiz Hazreti Muhammed’e ve âline salât ü selâm ve bereket ihsan eyle. Efendimiz
            Hazreti Muhammed’e ve âline salât ü selâm ve bereket ihsan eyle ve o salavât hakkı
            için, her ihtiyacımızı tastamam karşılayacak şekilde bize yardım eyle. Efendimiz Hazreti
            Muhammed’e ve O’nun feyz-i nurundan kana kana içen âl ü ashâbına salât ü selâm ve
            bereket ihsan eyle.
            Gâf Harfi: Allahım! Mutlak manada mahlûkatın en hayırlısı ve en faziletlisi olan
            Efendimiz Hazreti Muhammed’e salât ü selâm ve bereket ihsan eyle. Bizdeki her türlü
            vehm ü nifakın izalesine vesile olacak bir salât ile Efendimiz Hazreti Muhammed’e
            salât ü selâm ve bereket ihsan eyle. Bizi kurb-u mutlaka alacak bir salât ile Efendimiz
            Hazreti Muhammed’e salât ü selâm ve bereket ihsan eyle. Efendimiz Hazreti
            Muhammed’e ve düşmanla karşılaştıkları zaman mücadelenin en çetinini ortaya koyan
            âl ü ashâbına salât ü selâm ve bereket ihsan eyle.
            Kâf Harfi: Allahım! Gök cisimleri ve yıldızlar hareket edip durdukları sürece
            Efendimiz Hazreti Muhammed’e ve âline salât ü selâm ve bereket ihsan eyle. Mülk
            âlemindeki varlıklar sayısınca Efendimiz Hazreti Muhammed’e ve âline salât ü selâm
            ve bereket ihsan eyle.
            Lâm Harfi: Allahım! Her fâikiyetin zirvesini tutan Efendimiz Hazreti Muhammed’e
            salât ü selâm ve bereket ihsan eyle. Cömertlik ve lütfun ma’deni Efendimiz Hazreti
            Muhammed’e salât ü selâm ve bereket ihsan eyle. Efendimiz Hazreti Muhammed’e ve
            âline salât ü selâm ve bereket ihsan eyle ve o salavât hürmetine bize visalin lezzetini
            duyur. Efendimiz Hazreti Muhammed’e ve insanların en kâmilleri olan âl ü ashâbına
            salât ü selâm ve bereket ihsan eyle.
            Mîm Harfi: Allahım! Efendiler Efendisi ve cömertlik, cesaret gibi güzel hasletlerin
            zirvesi Efendimiz Hazreti Muhammed’e salât ü selâm ve bereket ihsan eyle. Efdal-i
            rusül-i kirâm olan Efendimiz Hazreti Muhammed’e ve O’nunla beraber diğer rasüllere
            geceler ve gündüzler dönüp durdukça en faziletli salavât ile salât ü selâm ve bereket
            ihsan eyle. Bizleri her türlü şek ve vehimlerden kurtaracak salavât ile Efendimiz
            Hazreti Muhammed’e salât ü selâm ve bereket ihsan eyle. Efendimiz Hazreti
            Muhammed’e ve insanlığın sancaktarlarına rehber ve imam olan âl ü ashâbına salât ü
            selâm ve bereket ihsan eyle.
            Nûn Harfi: Allahım! Seyyid-i Kâinat olan Efendimiz Hazreti Muhammed’e ve âline
            salât ü selâm ve bereket ihsan eyle. Bütün mekan ve zamanları dolduracak kadar,
            Efendimiz Hazreti Muhammed’e ve âline salât ü selâm ve bereket ihsan eyle. Bizi
            marifet ve ihsan makamına yükseltecek bir salât ile Efendimiz Hazreti Muhammed’e ve
            âline salât ü selâm ve bereket ihsan eyle. Efendimiz Hazreti Muhammed’e, âline ve
            büyüklerin büyükleri ve onların imamları olan ashâb-ı güzinine salât ü selâm ve bereket
            ihsan eyle.
            He Harfi: Allahım! Kadri âlî, şanı yüce Efendimiz Hazreti Muhammed’e salât ü
            selâm ve bereket ihsan eyle. Efendimiz Hazreti Muhammed’e ve âline salât ü selâm ve
            bereket ihsan eyle ve o salât hürmetine bizi “lâ ilâhe illallah/Allah’tan başka bir ilah
            yoktur” yüce hakikatinin sırlarına muttali kıl.
            Vâv Harfi: Allahım! Hayat-ı seniyyeleri boyunca asla kendi heva ve hevesiyle
            konuşmayan, sadece Kendisine vahyedileni beyan buyuran Efendimiz Hazreti
            Muhammed’e ve âline salât ü selâm ve bereket ihsan eyle. Haktan hiçbir zaman bir
            nebze bile ayrılmayan ve asla şaşırıp yanılmayan Efendimiz Hazreti Muhammed’e ve
            âline salât ü selâm ve bereket ihsan eyle. Efendimiz Hazreti Muhammed’e ve âline salât
            ü selâm ve bereket ihsan eyle ve o salât hatırına bize elbiselerin en güzeli olan takva
            elbisesini giydir. Efendimiz Hazreti Muhammed’e ve âline salât ü selâm ve bereket
            ihsan eyle ve bizi her türlü şikâyet ve iddiadan uzak tut. Efendimiz Hazreti
            Muhammed’e ve âline salât ü selâm ve bereket ihsan eyle ve bütün kötülük ve belalara
            karşı bizim yanımızda ol. Efendimiz Hazreti Muhammed’e ve âline salât ü selâm ve
            bereket ihsan eyle ve o salavâtın bereketiyle bize her hâlimizde lütufta bulun.
            Lâmelif Harfi: Allahım! En yüce makamın ve en parlak sırrın sahibi Efendimiz
            Hazreti Muhammed’e salât ü selâm ve bereket ihsan eyle. Efendimiz Hazreti
            Muhammed’e her yerde salât ü selâm ve bereket ihsan eyle. Yüce makamlarda pervaz
            edenlerin efendisi olan Efendimiz Hazreti Muhammed’e salât ü selâm ve bereket ihsan
            eyle ve bizimle velayet makamları arasındaki perdeleri kaldır.
            Yâ Harfi: Efendimiz Hazreti Muhammed’e ve bütün nebîlere (alâ nebiyyina ve
            aleyhimüsselâm) salât ü selâm ve bereket ihsan eyle. Efendimiz Hazreti Muhammed’e ve
            her melek ve velîye salât ü selâm ve bereket ihsan eyle. Efendimiz Hazreti
            Muhammed’e ve bütün âlim ve müttakî kullarına salât ü selâm ve bereket ihsan eyle.
            Allahım! Efendimiz Hazreti Muhammed’e, âline, ashâbına, etbâına, yaşayan yahut
            Rabbilerine kavuşmuş bulunan erkek kadın bütün müminlere salât ü selâm ve bereket
            ihsan eyle. Bizi de onların hayır ve bereketlerine hissedar eyle. Şüphesiz ki Sen, her
            şeyi işiten, her şeye kendisinden bile yakın olan ve dualara icabet eden Semî’ u Karîb ü
            Mücîbsin, ey Âlemlerin Rabbi.
            Allahım! En hayırlı amellerimizi son amellerimiz, en hayırlı günlerimizi de Sana
            kavuştuğumuz günler eyle.
            “Ey Kerim Rabbimiz! Nûrumuzu artırdıkça artır ve temamiyete erdir, kusurlarımızı
            affet, çünkü Sen her şeye Kadîr’sin.” “Rabbenâ! İndirdiğin kitaba iman edip Senin
            şanı yüce Elçinin yolunu tuttuk. “Sen de bizi, birliğini ve nebîlerini tanıyan şahitlerle
            birlikte yaz.”Allahım! Gizli yahut açık, işlediğimiz veya işleyeceğimiz ve Senin
            bildiğin bütün günahlarımızdan dolayı bizi yarlığa.
            Allahım! Hak ve hakikati bize apaçık göster ve ona ittiba etmeye bizi muvaffak kıl.
            Bâtılı da bâtıl olarak göster ve ondan içtinab edip uzak durma hususunda yardımcımız
            ol. Bunu Senin nihayetsiz rahmetinden dileniyoruz ey Merhametliler Merhametlisi.
            Allahım! Helal kıldıklarınla bizi haram saydıklarından müstağni kıl. Haramlardan
            uzak durarak helallerle yetinmeyi bize nasip eyle. Fazl u ihsanda bulun ve bizi Senden
            başkalarına muhtaç etme.
            Allahım! Kalblerimize ve bedenlerimize rahat, din, dünya ve âhiretimize afiyet
            vererek işlerimizi kolaylaştır. Hiç şüphesiz Sen her şeye gücü yeten bir Kâdir-i
            Mutlaksın.
            Allahım! En güzel tevekkül ve sürekli teveccüh ile bizi rızıklandır. Şeytanın
            vesveselerine karşı her zaman yanımızda ol. İnsanların ve cinlerin şerlerinden bizi koru.
            Bize rıdvan hil’atini giydir. Bize imanın hakikatini bahşet. Ey Rahman! Ecel esnasında
            gönüllerimizi Sana likânın şiddetli şevkiyle doldur ve ruhlarımızı veli kullarına yaptığın
            gibi Kendi ellerinle kabzet.
            Allahım! Senden faydalı ilim, haşyet dolu bir kalb, parlak bir nur, geniş bir rızık ve
            her türlü hastalıktan şifa diliyorum. İnsanlara karşı istiğna diliyorum. “Ya Rabbi,
            genişlet göğsümü, kolaylaştır işimi, çözüver şu dilimin bağını. Ta ki anlasınlar
            sözümü!” “Ya Rabbî, beni nefsime öyle hâkim kıl ki gerek bana, gerek ebeveynime
            ihsan ettiğin nimetlere şükredebileyim ve Seni razı edecek yararlı işler yapabileyim.
            Bir de lütfedip beni hayırlı kulların arasına dâhil eyle.” “Ya Rabbî, Sen bizi affet, Sen
            bize merhamet et. Zira merhamet edenlerin en hayırlısı Sensin Sen!” “İzzet ve kudret
            sahibi olan senin Rabbin onların bütün bâtıl iddialarından münezzehtir, yücedir.
            Selam bütün peygamberleredir. Bütün hamdler Âlemlerin Rabbi Allah’adır.”</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Ey Efendim! Ey Allah’ın Resûlü! Elimden tutuver. Senden başka kimsem yok.
            Kimseye de sığınacak değilim.
            Bütün kâinatta biricik hidayet nuru Sensin. Cömertliğin sırrı ve özü, benim yegâne
            dayanağım da yine Sensin.
            Aslında Sen, bütün kâinata rahmet olarak gönderildin. Sen insanları en kısa ve en
            doğru şekilde Cenab-ı Allah’a götüren hidayet rehberisin.
            Ey doğurmak ve doğurulmak gibi avârızdan münezzeh, bir ve tek olan Cenab-ı
            Allah’ın ihsan ettiği Makam-ı Mahmudu tek başına tutan Zât!
            Ey mübarek iki parmağından fışkıran nehirlerle ordusunun imdadına koşup onları suya
            kandıran Zât!
            İçime korku salan bir sıkıntıyla karşılaştığımda derim ki: “Ey biricik istinat kaynağım,
            ey Efendiler Efendisi, ey Seyyidü’s-Sâdât!
            Günahlarım için Hazreti Rahman nezdinde bana şefaatçi ol ve hayal bile
            edemeyeceğim sürpriz ihsanlarla beni sevindir.
            Her zaman bana hoşnutluk nazarıyla bak ve ebedlere kadar lütfunla kusurlarımı ört.
            Sarıp sarmalayacak bir af ile bana ihsanda bulun. Bulun ki Efendim, Ben Senden
            başkasına bir an bile meyletmedim.”
            Gökler (ötesin)e urûc ederek Vâhid ü Ehad’in biricik sırrı olan O Seçkin Nebîyi
            kendime vesile ettim ve Rabbimin huzurunda O’nunla tevessülde bulundum.
            O’nun Yaratıcısı bütün güzellikleri yaratan Allah Teâlâdır. Ne var ki ben bütün
            mahlûkat içerisinde O’nun bir benzerini görmedim.
            O, mahlûkatın en hayırlısı, Peygamberlerin en yücesi, en zirvesi, insanların ihtiyacı
            olan şeylerin biricik hazinesi ve onları en doğru noktaya ulaştıran yanılmaz ve yanıltmaz
            hidayet rehberidir.
            O’na dehâlet ettim. Ümit ederim ki, Allah beni O’nun hatırına bağışlar. Hüsn-ü zannım
            ve itikadım başka değil sadece budur.
            O’nun sevgisi Arş’ın Rabbi nezdinde benim yegâne dayanağımdır. Ömrüm oldukça
            O’nun güzelliklerini dilime vird edinmek boynumun borcu olsun.
            En güzel, sınırsız ve sayısız salât ü selâmlar O Efendiler Efendisi üzerine olsun.
            Ve O’nunla birlikte şan ve şerefleri muhakkak olan, müsamaha denizi, cömertlik ve
            medet sahibi âl ü ashâbına olsun.</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            “Muhakkak ki, Allah ve melekleri şanı yüce O Peygamber’e hep salât ederler. Ey
            iman edenler! Siz de O’na salât edin ve tam bir içtenlikle selâm verin.”
            Ey Yüceler Yücesi Allahım! Bu âyet-i celîlede bize ancak Senin inayetinle yerine
            getirebileceğimiz mukaddes bir vazifeyi vacip kıldın. Ne olur, inayetinle, Senin hoşnut
            olacağın şekilde, bu emrini yerine getirmeye bizleri muvaffak eyle. Hiç şüphesiz,
            akıllarımızın ihatasızlığı, anlayışlarımızın darlığı, iradelerimizin zayıflığı, arzu ve
            heveslerimizin hep önümüzü kesmesi yüzünden Resûl-i Ekrem Efendimiz’e, O’nun layık
            olduğu şekilde salât ve selâm getiremedik. Nasıl getirebiliriz ki! Sen Yüce Kelâm’ını
            O’nun ahlâkı eyledin. O’nu bütün isimlerinin a’zam mertebelerine mazhar kıldın.
            Kainatın çekirdeği yapıp, varlığı bütünüyle O’ndan inşa ettin. O’nun sığınağı ve
            dayanağı yalnız Sen oldun. Mele-i A’lâ’nın sâkinlerini O’nun ordusuna asker ve
            yardımcı olarak gönderdin.
            Allahım! Kudreti masnuatına taalluk eden, iradesiyle esmâ-i hüsnasının tecellilerini
            gerçekleştiren Yüceler Yücesi Sensin. Biz ise nihayetsiz derecede aciziz. Gaybın son
            habercisi, varlık ağacının çekirdeği, kâinat kitabının ille-i gayesi olan Efendimiz’e Sen
            salât ve selâm eyle. O ki, her şey O’nunla bilinir hale gelmiştir. Sen O’nu gayelerin
            gayesi (gaye ölçüsünde vesile) kıldın ve kulların üzerindeki delilini O’nunla ikâme
            eyledin. Senin ilminin hazinesi, Livâü’l-Hamdinin taşıyıcısı, sırrının madeni, izzetinin
            mazharı, emîn kulun O’dur. Yine Senin mülk dairenin merkezini tutan O, ihata eden O, o
            dairenin hem bütünü hem de cüz’ü yine O’dur. Kendisiyle benim nidamı işiteceğin,
            Senin rıza dairen içerisinde istediğim şeyleri bahşedeceğin, iki cihanda beni ümit
            ettiklerime nâil kılacağın ve dualarıma icabet buyuracağın bir salât ile Efendimiz’e
            salât ve selâm eyle. “Ey Allah! (100 defa)” “Ey Rahman, ey Rahîm, ey Melik! (3 defa)”
            Ey azamet, ebediyet, deymûmiyet ve sermediyet sadece Yüce Zâtına nispet edilen,
            esması mukaddes, Zâtı her türlü benzerlikten münezzeh olan! “Ey Allahım! Sana
            sığındım. (3 defa)” Ve “kulun ve resûlün olan Efendimiz Hazreti Muhammed’i (sallallahu
            aleyhi ve sellem) vesile edinerek Senin himayene iltica ettim. (3 defa)”
            Allahım! Bütün âlemler içinde, Seyyidina İbrahim’e (aleyhisselâm) ve ehline salât, selâm
            ve bereket ihsan ettiğin gibi, Efendimiz Hazreti Muhammed’e (sallallahu aleyhi ve sellem) ve
            ehline de salât, selâm ve bereket ihsan et. Muhakkak ki Sen, her bakımdan hamde layık
            ve şanı yüce olansın.
            Allahım! Vahdaniyet makamında herkesin gözbebeği, eşsiz hikmetin içinde cem’ulcem
            makamının sahibi, hazine-i uluhiyeti ihatası itibariyle vahdaniyetinin istiva ettiği
            arş; ferdâniyet kalemi ve samedaniyet mürekkebi ile müminleri müjdelemek üzere, “Biz
            Seni ancak âlemlere rahmet olarak gönderdik” beyan-ı mübeccelini yazdığın
            Rahmaniyetinin levhası Efendimiz Hazreti Muhammed’e (aleyhi efdalüssalavât ve
            ekmelüttahiyyât) salât, selâm ve bereket ihsan eyle. Beni de müttaki kulların için
            hazırladığın Cennet’ine alacağın bir salât ile salât eyle, “ey Kuddûs, ey Selâm, ey
            Mü’min, ey Müheymin! (3 defa)” Şanlı Bedir gazvesinde bulunma bahtiyarlığına ermiş
            kulların, Übeyy ibn Ka’b ve Ahnes ibn Hubeyb es-Sülemî (radıyallahu anhumâ) hakkı için
            bana da yardım et ey medet isteyenlerin imdadına koşan Allahım!
            Allahım! Sonsuz fazlınla burhan sahibi, her bir insanın varlık sebebi, kerem-i
            kifâyenin “kâf”ı, ulûhiyet ve riayetin “hâ”sı, yakaza ve hidayetin “yâ”sı, ismet ve
            inayetin “ayn”ı, “Sen göklerde ve yerde bulunan her şeyin sahibi olan Allah’ın yolunu
            gösterirsin. İyi bilin ki bütün işler eninde sonunda Allah’a döner, emirler O’ndan
            çıkar” ferman-ı Sübhanîsindeki sıratın “sâd”ı olan ve bu harflerle kendisine işaret
            edilmiş bulunan Efendimiz Hazreti Muhammed’e, bizim üzerimize en güzel örtüyü
            örteceğin bir salât ile salât eyle. “Ey Azîz, ey Cebbâr, ey Mütekebbir ve ey Hâlık! (3
            defa)” Kulların el-Erkam ibn Ebî’l-Erkam Mevlâ-Resûlillah (sallallahu aleyhi ve sellem),
            Es’ad ibn Yezîd, Enes ibn Muâz, Üneys ibn Katâde, Enese Mevlâ-Resûlillah
            (sallallahu aleyhi ve sellem), Evs ibn Sâbit, Evs ibn Havlî, İyâs ibn Evs ve İyâs ibn el-
            Bükeyr (radıyallahu anhum) hakkı için duamıza icabet buyur.
            Ey Yüce Allahım! Engin fazlınla bütün kevn ü mekanların kendisiyle şeref kazandığı
            Efendimiz Hazreti Muhammed’e salât ü selâm ve bereket ihsan eyle. Kur’ân-ı Kerîm’in
            nurefşan işaretlerini Kendisiyle ortaya çıkardığın Efendimiz Hazreti Muhammed’e salât
            ü selâm ve bereket ihsan eyle. Bütün beşeriyet için şer’-i şerîfin rukünlerini en sağlam
            şekilde inşa eden Efendimiz Hazreti Muhammed’e salât ü selâm ve bereket ihsan eyle.
            Hak yolcuları için yolun ef’âl ve âdâbını en berrak şekilde vaz’ eden Efendimiz Hazreti
            Muhammed’e salât ü selâm ve bereket ihsan eyle. Arifler için hakikat ilimlerine remiz
            ve işaretler koyan Efendimiz Hazreti Muhammed’e salât ü selâm ve bereket ihsan eyle.
            Kudûmuyla kalblerin saraylarını zinetlendiren Efendimiz Hazreti Muhammed’e salât ü
            selâm ve bereket ihsan eyle. Gayb âlemlerinin gizli sırlarını açığa çıkaran Efendimiz
            Hazreti Muhammed’e salât ü selâm ve bereket ihsan eyle. Her tâlibin biricik kapısı ve
            perdenin arkasında kalıp önünü göremeyenlerin delil ve rehberi Efendimiz Hazreti
            Muhammed’e salât ü selâm ve bereket ihsan eyle. “Ey Bâri’, ey Musavvir ve ey
            Ğaffâr! (3 defa)” Ey Allahım! Kulların Berâ ibn Ma’rûr, Büceyr ibn Ebî Büceyr,
            Behhâs ibn Sa’lebe, Besbese ibn Amr, Bişr ibn el-Berâ, Beşîr ibn Sa’d ve Bilâl ibn
            Rabâh (radıyallahu anhum) hakkı için, üzerime emn ü emniyetinin surunu, izz ü azametinin
            örtüsünü örteceğin bir salât ile Efendiler Efendisi’ne salât ve selâm eyle.
            Allahım! Mübarek cismine kudsî nurlarından ışıklar saçtığın, muazzam ruhuna ulvî
            esrârından sırlar ifâza buyurduğun ve böylece hiç kimseye nasip olmayacak ölçüde yüce
            huzuruna yakınlaştırdığın, kurb-u nezdinde imkan-vücub arası bir zirve noktaya
            yükselttiğin, “sonra yaklaştı. İki yay arası kadar, hatta daha da yakın...” hakikatinin
            biricik mazharı Efendimiz Hazreti Muhammed’e (aleyhi efdalüssalavât ve ekmelüttahiyyât),
            O’nun sevgisiyle benim kalbimdeki kapalı kilitleri çözeceğin, müşahedesi ve
            yakınlığıyla kalbimin esrarını izhar edeceğin bir salât ile salât ü selâm ve bereket ihsan
            eyle. O salât ile beni koru, “ey Kahhâr, ey Vehhâb ve ey Rezzâk! (3 defa)” Ve kulların
            Temîm ibn Yeâr, Temîm Mevlâ-Benî Ğanm ve Temîm Mevlâ-Hırâş (radıyallahu
            anhum) hakkı için beni hıfz u sıyanet seralarına al.
            Allahım! Senin en yüksek ve parlak nurun, sıfat ve isimlerine ait esrarının mazharı,
            Yüce Zâtına en yakın olma payesini kazanan ve yakınlıkta derinleştikçe derinleşen,
            ilminin ihatası itibariyle esmâ ve sıfâtın varlık sahasındaki mazharlarının, kereminin
            ihatası yönüyle cömertliğinin esrârının, kudretinin ihatası zaviyesinden kevnî
            güzelliklerinin, iradenin ihatası açısından ceberûtunun kudret eserlerinin, rahmetinin
            ihatası vechiyle de ihsanlarının en câmi’ aynası olan Efendimiz Hazreti Muhammed’e
            salât ü selâm ve bereket ihsan eyle. “Ey Fettâh, ey Alîm ve ey Kâbıd(z)! (3 defa)” Ey
            Allahım! O salât ile, isimlerin, âyetlerin ve kelimelerin ile ve kulların Sâbit ibn
            Ekram, Sâbit ibn Sa’lebe, Sâbit ibn Hâlid, Sâbit ibn Amr, Sâbit ibn Hezzâl, Sa’lebe
            ibn Hâtıb, Sa’lebe ibn Amr, Sa’lebe ibn Aneme ve Sakf ibn Amr (radıyallahu anhum)
            hakkı için beni şeytandan ve gücünü kötü niyetle kullananların şerrinden koru.
            Allahım! Fazlınla taayyünü bütün varlığın ilki ve öncüsü, varlığı bir ilk nur ve nüve
            olan, herkesten çok Kendisine itimat edilen, ruhların seyyidi, fatihlerin anahtarı; varlığın
            çekirdeği olması itibariyle bidayetin bidayeti, semeresi olması yönüyle nihayetin
            nihayeti, bütün esrârı cem’ eden gizli sır, nur feyzinde bulunurken bir nehir gibi akan
            korunmuş nur, meclâ ve mazhar olduğu tecelliler itibariyle zâhirde ve bâtında en
            mükemmel yaratılış ve donanımın sahibi, susuzluktan çatlamış sinelere oluk oluk âb-ı
            hayat sunan yağmur, gece-gündüz ortaya koyduğu performansıyla kullukta da zirve,
            Kendisine, Kitab-ı Muhkem’inde, “ey Yüce Rabbimiz! Sen bunları (gökleri ve yeri)
            gayesiz, boşuna yaratmadın. Seni bu gibi noksanlardan tenzih ederiz” ferman-ı
            İlahîsini indirdiğin Efendimiz’e (sallallahu aleyhi ve sellem) salât ü selâm ve bereket ihsan
            eyle. Ey Allahım! “Ey Bâsıt, ey Hâfıd, ey Râfi’! (3 defa)” Kulların Câbir ibn Abdillah
            ibn Riyâb, Kulların Câbir ibn Abdillah ibn Amr, Câbir ibn Atîk, Cebbâr ibn Sahr ve
            Cübeyr ibn İyâs (radıyallahu anhum) hakkı için kendisiyle beni zalim, bâğî ve
            mütecavizlerin şerrinden koruyacağın bir salât ile Efendimiz’e salât eyle.
            Ey Yüceler Yücesi Allahım! Kabza-i nur, ravza-yı huzur, asılların aslı, vuslatların
            vuslatı, hakikatlerin kaynağı, en ince sırlar Kendisinde toplanan, fâcirliği meslek haline
            getirip toplumu ifsat edenlerin güçlerini elinden alan, küfür yobazlarını, hak ve
            hakikatleri engelleyemez hale getiren İnsanlığın İftihar Tablosu Efendimiz’e, gece ve
            gündüz deveran edip durdukça, sürekli tekrar eden ve beni Senin yolunda muvaffakiyete
            ve isteklerime ulaştıran salavât ile salât ü selâm ve bereket ihsan eyle. Ey Allahım! “Ey
            Muizz, ey Müzill, ey Semî’! (3 defa)” Kulların el-Hâris ibn Enes, el-Hâris ibn Evs ibn
            Râfi’, el-Hâris ibn Evs ibn Muâz, el-Hâris ibn Hâtıb, el-Hâris ibn Hazeme el-
            Hazrecî, el-Hâris ibn Hazeme el-Evsî, el-Hâris ibn Ebî Hazeme, el-Hâris ibn
            Arfece, el-Hâris ibn Sımme, el-Hâris ibn Kays el-Evsî, el-Hâris ibn Kays el-
            Hazrecî, el-Hâris ibn en-Nu’mân, Hârise ibn Sürâka, Hârise ibn en-Nu’mân, Hâtıb
            ibn Ebî Beltea, Hâtıb ibn Amr, el-Hubâb ibn el-Münzir, Habîb ibn el-Esved, Harâm
            ibn Milhân, Hureys ibn Zeyd, Husayn ibn el-Hâris, Hamza ibn Abdilmuttalip ve
            Hamza ibn el-Humeyyir (radıyallahu anhum) hakkı için o salavât ile beni düşmanlık
            besleyenlerin, fâcirlerin, kin güdenlerin ve zarar vermek için uğraşanların hile ve
            komplolarına karşı her zaman koruyup gözet.
            Allahım! Eşsiz fazlınla, lâhûtî feyizlerin menbaı, rahmaniyet ve rahimiyetin mahall-i
            inkişafı olan âlem-i rahamûtun kaynağı, nâsût zincirinin ortasındaki şâşâlı mücevher,
            İlâhî isim ve sıfatların tecellî alanı olarak bilinen âlem-i ceberûtun râbıtası, sırların
            sırrının sırrının sırrı, bütün nurların Kendi nurundan ayrıldığı sonsuz nur Efendimiz
            Hazreti Muhammed’e salât ü selâm ve bereket ihsan eyle. Ey Allahım! “Ey Basîr, ey
            Hakem, ey Adl! (3 defa)” Kulların Hârice ibn Zeyd, Hâlid ibn Bükeyr, Hâlid ibn Kays,
            Habbâb ibn Erett, Habbâb Mevlâ-Utbe, Hubeyb ibn İsâf, Hıdâş ibn Katâde, Hırâş
            ibn es-Sımme, Hureym ibn Fâtik, Hallâd ibn Râfi’, Hallâd ibn Süveyd, Hallâd ibn
            Amr, Hallâd ibn Kays, Havvât ibn Cübeyr, Halîfe ibn Adiyy, Huneys ibn Huzâfe,
            Huleyd ibn Kays ve Havliyy ibn Ebî Havliyy (radıyallahu anhum) hakkı için bana
            Efendimiz’in Havz-ı Mevrûdundaki saf ve temiz içecekten tattıracağın bir salât ile
            Resûlullah Efendimiz’e salât eyle.
            Allahım! Fazl u ihsanda bulunup, izzet ve vakar tacıyla şereflendirdiğin, pak kalbine
            rahmet bulutlarından sağanak sağanak feyizler akıttığın, üzerindeki yük ve ağırlıkları
            kaldırdığın, “insanları sarhoş olmuş görürsün, halbuki gerçekte onlar sarhoş
            değildirler. Fakat Allah’ın azabı pek çetindir” ifadesiyle tasvir buyurduğun dehşetli
            kıyamet gününde şefât-i uzma/en büyük şefaat payesiyle serfiraz kıldığın Efendimiz’e
            (aleyhissalâtü vesselâm) salât ü selâm ve bereket ihsan eyle.”Ey Habîr, ey Halîm! (3 defa)”
            Kulların Dükeyn ibn Sa’d, Zekvân ibn Abd-i Kays ibn Halde, Zü’ş-şimâleyn Umeyr
            ibn Abd-i Amr (radıyallahu anhum) hakkı için beni düşmanlardan, zalimlerden ve haset
            besleyenlerden muhafaza edeceğin bir salât ile Efendimiz’e salât eyle.
            Allahım! Ezelin paha biçilmez armağanı, Hakk’ın matmah-ı nazarı, Ebedî olan
            Allah’ın habîbi ve sevgilisi, Resûl-i Muazzam, Nebiy-yi Mükerrem, İmamü’l-enbiya ve
            ve’l-mürselîn, Âlemlerin Rabbi’nin tevhidinin eşsiz davetçisi, ruhların tabibi, sürur ve
            huzurun kaynağı, irşat vazifesiyle gönderilenlerin en hayırlısı, herkesin feryat içinde
            birbirinden yardım isteyeceği dehşetli kıyamet gününde insanlara şefaat edenlerin en
            faziletlisi Efendimiz Hazreti Muhammed’e (sallallahu aleyhi ve sellem) salât ü selâm ve
            bereket ihsan eyle. “Ey Azîm, ey Ğafûr, ey Şekûr! (3 defa)” Kulların Râşid ibn el-
            Muallâ, Râfi’ ibn el-Muallâ, Râfi’ ibn el-Hâris, Râfi’ ibn Uncede, Râfi’ ibn Mâlik,
            Râfi’ ibn Yezîd, Rib’iyy ibn Râfi’, Rebî’ ibn İyâs, Rabîa ibn Eksem, Ruhayle ibn
            Sa’lebe, Rifâa ibn el-Hâris, Rifâa ibn Râfi’, Rifâa ibn Abdi’l-Münzir ve Rifâa ibn
            Amr (radıyallahu anhum) hakkı için, kurb-u huzurundan kovulmaktan ve uzaklaştırılmaktan
            koruyacak, kötülük ve gazaptan emin kılacak bir salât ile Efendimiz’e salât ve selâm
            eyle.
            Ey Yüce Allahım! Fazlınla, ululuk ve azamet kutbu, nübüvvet ve risalet güneşi olan,
            insanları dalâletten uzaklaştıran, cehaletten kurtaran müstesna hidayet rehberi; kalbi
            Mevlâsına tutkun olan, dili her zaman hikmetin en belîğini ve hükmün en doğrusunu
            ortaya koyan, Kendisine Kur’ân-ı Azîm’de tembih ve tekrim sadedinde, “ey iman
            edenler! Musa’ya (aleyhisselâm) eziyet edenler gibi olmayın. Eziyet ettiler de, Allah onu,
            onların dediklerinden akladı, berî olduğunu ortaya koydu. O, Allah nezdinde pek
            itibarlı bir kişi idi” âyet-i celîlesi indirilen Efendimiz Hazreti Muhammed’e salât ü
            selâm ve bereket ihsan eyle. Kulların ez-Zübeyr ibn el-Avvâm, Ziyâd ibn es-Seken,
            Ziyâd ibn Amr, Ziyâd ibn Lebîd, Zeyd ibn Eslem, Zeyd ibn Hârise, Zeyd ibn el-
            Hattâb, Zeyd ibn el-Müzeyyen, Zeyd ibn Vedîa ve Zeyd ibn el-Muallâ (radıyallahu
            anhum) hakkı için, “ey Aliyy, ey Kebîr ve ey Hafîz! (3 defa)” bu kuluna mehâbet ve
            kerem tacı giydireceğin bir salât ile Efendimiz’e salât eyle.
            Allahım! Bitmeyen fazlınla, hidayet nuru, muktedîleri için benzersiz bir muktedâ bih
            ve örnek olan, Senin hududunu en güzel şekilde ikâme eden, ahitlerini tastamam yerine
            getiren, Hayy ve Ma’bûd-u Mutlak olan Rabbine itaat yolunda canla başla, kendisini
            helak edercesine gayret gösteren, Nebiy-yi Kureşî, Ebtahî, Mekkî ve Medenî; Senin
            risaletini tebliğ eden, kullarına temsil ve tebliğiyle nasihatte bulunan, âyetlerini okuyan,
            hükmünü onlar arasında tatbîk eden, herkese Sana kulluğu emreden ve isyandan
            nehyeden Hazreti Muhammed (aleyhi efdalüssalavât ve ekmelüttahiyyât) Efendimiz’e salât ü
            selâm ve bereket ihsan eyle. “Ey Mukît, ey Hasîb, ey Celîl! (3 defa)” O salât hürmetine
            ve kulların Sâlim ibn Umeyr, Sâlim Mevlâ-Ebî Huzeyfe, es-Sâib ibn Osman ibn
            Maz’ûn, Sebre ibn Fâtik, Sürâka ibn Amr, Sürâka ibn Ka’b, Sa’d ibn Ebî Vakkâs,
            Sa’d ibn Havle, Sa’d ibn Hayseme, Sa’d ibn Zeyd el-Evsî, Saîd ibn Zeyd el-
            Muhacirî, Sa’d ibn Sa’d, Sa’d ibn Süheyl, Sa’d ibn Ubâde, Sa’d ibn Ubeyd, Sa’d ibn
            er-Rebî’, Ebû Ubâde Sa’d ibn Osman, Sa’d ibn Muaz, Sa’d el-Kelbî Mevlâ-Hâtıb,
            Süfyan ibn Bişr, Seleme ibn Eslem, Seleme ibn Sâbit, Seleme ibn Selâme, Süleyt ibn
            Kays, Süleym ibn el-Hâris, Süleym ibn Amr, Süleym ibn Kays, Süleym ibn Milhân,
            Simâk ibn Sa’d, Sinan ibn Ebî Sinan, Sehl ibn Huneyf, Sehl ibn Râfi’, Sehl ibn Atîk,
            Sehl ibn Kays, Süheyl ibn Vehb, Süheyl ibn Râfi’, Sevâd ibn Züreyk, Sevâd ibn
            Ğaziyye ve Selît ibn Harmele (radıyallahu anhum) hakkı için bana takva hil’ati giydir ve
            beni bütün musibetlerden muhafaza buyur.
            Yüce Allahım! Resûl-i Kerîmin, sırat-ı müstakîminin rehber-i küllü, Kendisine
            Seb’ul-mesânî olan Fatiha Sûre-i Celîlesini ve Kur’ân-ı Azîm’i indirdiğin, dosdoğru
            dinin sahibi, insanları naîm cennetlerine götüren muktetâ bih, bizim ve Senin diğer
            bütün kullarının Efendisi, saadet yolunun hidayet rehberi, Efendimiz ve yüce dostumuz,
            en parlak ay; muhkem ve parlak kelâmın olan Kur’ân-ı Kerîm’de Kendisine, “Biz sana
            aşikâr bir fetih ve zafer ihsan ettik. Bu da Allah’ın, senin geçmiş ve gelecek
            kusurlarını bağışlaması içindir” âyât-ı celîlelerini inzal buyurduğun Efendimiz Hazreti
            Muhammed’e (aleyhissalâtü vesselâm) salât ü selâm ve bereket ihsan eyle. Ey Allahım! “Ey
            Kerîm, ey Rakîb, ey Mücîb! (3 defa)” Kulların Şücâ’ ibn Vehb, Şüreyk ibn Enes ve
            Şemmâs ibn Osman (radıyallahu anhum) hakkı için tasalarımı gidereceğin, kusurlarımı
            örteceğin, kurbiyetimi artıracağın, kalbimi nurlandıracağın bir salât ile Efendimiz’e
            salât ve selâm eyle.
            Allahım! Nebiy-yi Kerîm, raûf ve rahîm, afv u safh sahibi ve hakîm, en geniş ve
            yüksek feyzin mazharı, sırat-ı müstakîme ilkin Kendisini hidayet ettiğin ve Kitab-ı
            Muhkem’inde, “her hâlde Sen, ahlâkın -Kur’ân buudlu, ulûhiyet eksenli olması
            itibarıyla- ihâtası imkânsız, idraki nâkabil en yücesi üzeresin” beyan-ı mübecceliyle
            taltif buyurduğun Efendimiz Hazreti Muhammed’e salât ü selâm ve bereket ihsan eyle.
            Ey Allahım! “Ey Vâsi’ ve ey Hakîm! (3 defa)” “Ey Vedûd! (22 defa)” Kulların Subeyh
            Mevlâ-Ebi’l-Âs, Safvân ibn Vehb, Sayfiyy ibn Sevâd ve Suheyb ibn Sinan( radıyallahu
            ahhüm) hakkı için muhabbetinin esrarının eserlerini üzerimde izhar edeceğin bir salât ile
            Efendimiz’e salât ve selâm eyle.
            Allahım! Yüce Allahım! Nihayetsiz fazlınla varlık dairesinin kutbu, Hayy ve Ma’bûd
            olan Rabbinin en mükemmel fıtratta yarattığı müstesna kulu, bütün âlemleri kuşatan
            ihatanın merkezi, Senin isimlerin ile ünsiyetin başlangıcı, en parlak şeref ve en görkemli
            nurla desteklediğin kulun, Nebîn, Resûlün, Habîbin, Mustafa’n ve Halîlin Efendimiz
            Hazreti Muhammed’e (sallallahu aleyhi ve sellem) salât ü selâm ve bereket ihsan eyle. Ey
            Allahım! “Ey Mecîd, ey Bâis ve ey Şehîd! (3 defa)” Kulların Dahhâk ibn Hârise,
            Dahhâk ibn Amr ve Damre ibn Amr (radıyallahu anhum) hakkı için yüzümü saflardan saf,
            durulardan duru cemâlinle aydınlık hale getireceğin bir salât ile Efendimiz’e salât ve
            selâm eyle.
            Ey Allahım! Kullarından hiçbirisine nasip kılmadığın hususî ilimlerle mücehhez,
            bütün beldeleriyle arz da dahil olmak üzere azametli memleket-i Rabbaniyenin seyyidi
            ve efendisi, dalgaları yakîn rüzgarlarıyla birbirine çarpıp duran esrârının denizi, fevc
            fevc, bölük bölük, Seninle Sana koşan peygamberler ordusunun seraskeri Efendimiz
            Hazreti Muhammed’e salât ü selâm ve bereket ihsan eyle. “Ey Hak, ey Vekîl ve ey
            Kaviyy! (3 defa)” Lisanımı fesahat, belağat ve incelikle güzelleştirmene vesile olacak bir
            salât ile Efendimiz’e salât eyle. Ben de ülü’l-azm peygamberin Musa (alâ nebiyyina ve
            aleyhimüsselâm) gibi, “Rabbim! Dilimdeki ukdeyi çözüver. Ta ki, sözümü daha iyi
            anlasınlar” diyerek yalvarıyorum. Ne olur kulların et-Tufeyl ibn el-Hâris, et-Tufeyl
            ibn Mâlik, et-Tufeyl ibn en-Nu’mân, Talha ibn Ubeydillah ve Tuleyb ibn Umeyr
            (radıyallahu anhum) hakkına salât ü selâmımı ve dualarımı kabul buyur.
            Ey her duada bulunana icabet eden ululuk tahtının Sultanı Allahım! Enginlerden engin
            fazlınla, mübarek gözlerini kudsî nurlarınla sürmeleyip Yüce Zâtı’nı açıkça gösterdiğin,
            daha dünyada iken öteleri bütün derinlikleriyle görüp temâşâ etme şerefiyle
            şereflendirdiğin, bâtınına kemâlât-ı kayyûmiyetinin sırlarının sırlarından nice feyizler
            ifâza ettiğin, kelime-i Muhammediyesi ile cem’ul-cem’ denizlerini ortadan ayırdığın,
            marifet ve cemâlinle ve hitabınla kalb, göz ve kulağını eşsiz şekilde teçhîz ettiğin, hiç
            kimseye müyesser kılmadığın yüce bir makamla serfiraz eylediğin, ehadiyetinin sırrı ile
            onu da yaratılanlar arasında yekta ve müstesna kıldığın Efendimiz Hazreti Muhammed’e
            (sallallahu aleyhi ve sellem) salât ü selâm ve bereket ihsan eyle. Ey Allahım! “Ey Metîn, ey
            Veliyy ve ey Hamîd! (3 defa)” Kulların Zuheyr ibn Râfi’, Âsım ibn Sâbit, Âsım ibn
            Adiyy, Âsım ibn Kays, Âkıl ibn el-Bükeyr, Âmir ibn Rebîa, Âmir ibn Ümeyye, Âmir
            ibn el-Bükeyr, Âmir ibn Sa’d ibn Âmr, Âmir ibn Seleme, Âmir ibn el-Ukeyr, Âmir
            ibn Füheyre, Âmir ibn Muhalled, Âmir ibn es-Seken, Abbâd ibn Bişr, Abbâd ibn
            Kays, Ubâde ibn es-Sâmit, Abdullah ibn Kays ibn Hâlid ibn Halede, Abdullah ibn
            Sa’lebe, Abdullah ibn Cübeyr, Abdullah ibn Cahş, Abdullah ibn el-Cedd, Abdullah
            ibn Humeyyir, Abdullah ibn er-Rebî’, Abdullah ibn Ravâha, Abdullah ibn Zeyd,
            Abdullah ibn Sürâka, Abdullah ibn Seleme, Abdullah ibn Sehl, Abdullah ibn Süheyl,
            Abdullah ibn Şerîk, Abdullah ibn Târık, Abdullah ibn Âmir, Abdullah ibn Abd-i
            Menâf, Abdullah ibn Urfuta, Abdullah ibn Amr, Abdullah ibn Umeyr, Abdullah ibn
            Kays ibn Sahr, Abdullah ibn Ka’b, Abdullah ibn Mahreme, Abdullah ibn Mes’ûd,
            Abdullah ibn Maz’ûn, Abdullah ibn en-Nu’mân, Abdurrahman ibn Cebr,
            Abdurrahman ibn Avf, Abd-ü Rabbihî ibn Hakk, Abde ibn el-Hashâs, Abs ibn Âmir,
            Âiz ibn Mâıs, Ubeyd ibn Evs, Ubeyd ibn et-Teyyihân, Ubeyd ibn Zeyd, Ubeyd ibn
            Ebî Ubeyd, Ubeyde ibn el-Hâris, Itbân ibn Mâlik, Utbe ibn Rebîa, Utbe ibn
            Abdillah, Utbe ibn Ğazvân, Osman ibn Affân, Osman ibn Maz’ûn, el-Aclân ibn en-
            Nu’mân, Adiyy ibn ez-Zağbâ, Ismet ibn el-Husayn, Usayme el-Eşcaî, Atıyye ibn
            Nüveyre, Ukbe ibn Âmir, Ukbe ibn Osman, Ukbe ibn Vehb el-Ensârî, Ukbe ibn
            Vehb el-Muhacirî, Ukkâşe ibn Mihsan, Alî ibn Ebî Tâlib, Ammâr ibn Yâsir, Umâra
            ibn Hazm, Umâra ibn Ziyâd, Ömer ibn el-Hattâb, Amr ibn İyâs, Amr ibn el-Cemûh,
            Amr ibn el-Hâris el-Muhacirî, Amr ibn Sa’lebe, Amr ibn el-Hâris el-Ensarî, Amr
            ibn Sürâka, Amr ibn Ebî Serh, Amr ibn Talk, Amr ibn Kays, Amr ibn Ma’bed, Amr
            ibn Muâz, Umeyr ibn Harâm, Umeyr ibn el-Humâm, Umeyr ibn Âmir, Umeyr ibn
            Avf, Umeyr ibn Ebî Vakkâs, Avf ibn el-Hâris, Uveym ibn Sâıde ve Iyâz ibn Züheyr
            (radıyallahu anhum) hakkı için, beni heybet, güç, kuvvet ve mukavemet kılıcıyla kuşatacağın
            bir salât ile Efendimiz’e salât ve selâm eyle.
            Allahım! Dalga dalga her yanda âsârı gözüken izzetinin sancağı, hikmet-i nâtıkanın
            fasih lisanı, mahlûkatın üzerinde tasarruf selâhiyetiyle şerefyâb kıldığın müstesna
            halifen, bütün varlığa gönderdiğin en emîn elçin; hatiplerin birbirinden fâik vasıflarını
            ifadeden aciz kaldığı, sema ve arzda övülmüş, ötede inananlar için şefaat edecek ve
            şefaati kabul göreceklerin en hayırlısı Efendimiz Hazreti Muhammed’e salât ü selâm ve
            bereket ihsan eyle. Ey Allahım! “Ey Muhsî, ey Mübdi’ ve ey Muîd! (3 defa)” Kulun
            Ğannâm ibn Evs (radıyallahu anh) hakkı için beni, “Rabbim! Sadrıma inşirah ver ve
            işlerimi kolay hale getir” hakikatinin sevinciyle mesrur edeceğin ve “Biz Senin sadrını
            genişletmedik mi!” âtıfetiyle sevindireceğin bir salât ile Efendimiz’e salât ve selâm
            eyle.
            Allahım! Fazlınla, hususî tecellilerinin dışa akseden cemâli, tedellî çerçevesinde vukû
            bulan duru ve seçkin tenezzülâtının celâli, izz-i ekberin gaybî sırlarında Seninle bâtın,
            ululuk ve yüceliğinin ufuklarında Senin nurunla zâhir, Hazreti Samed’in en azîz kulu,
            ehadiyet memleketinin sultanı, esmâ ve sıfatlarının ihatası açısından kulun olduğu gibi,
            Yüce Zâtının infiradı zaviyesinden de Senin müstesna kulun, azamet ve ilim
            tecellîlerinin Tûr’u, yine Senin kuşatıcı af ve hilm dairelerinin iltisak noktası Efendimiz
            Hazreti Muhammed’e (sallallahu aleyhi ve sellem) salât ü selâm ve bereket ihsan eyle. Ey
            Allahım! “Ey Muhyî! Ey Mümît ve ey Hayy! (3 defa)” Kalbime en hakikî manasıyla
            imanı koyacağın, ayrıca itmi’nan ve sekine indireceğin bir salât ile Efendimiz’e salât
            eyle. Bunu kulların el-Fâkih ibn Bişr ve Ferve ibn Amr (radıyallahu anhumâ) hakkı için
            Senden diliyorum. Ne olur, dualarımı kabul buyur.
            Ey Yüceler Yücesi Allahım! Nihayetsiz fazlınla, sıdk ve emânetin zirvesi, sâdık ve
            emîn, hususî nusret ve apaçık fetihle müeyyed olan, ısrarla düşmanlık yapan kâfir ve
            müşrikleri ifnâ eden, had-hudûd tanımaz mütecâviz fâcirleri, fısk u fücurlarını devam
            ettiremez hale getiren, Kitab-ı Mübîn’inde Kendisine, “ya Rabbenâ, üstümüze (gürül
            gürül) sabır yağdır, Ayaklarımıza sebat ver ve kâfir topluluğa karşı bizi muzaffer
            eyle!” âyet-i celîlesini inzal buyurduğun Efendimiz Hazreti Muhammed’e salât ü selâm
            ve bereket ihsan eyle. Ey Allahım! “Ey Kayyûm, ey Vâcid ve ey Mâcid! (3 defa)”
            Kulların Katâde ibn en-Nu’mân, Kudâme ibn Maz’ûn, Kutbe ibn Âmir, Kays ibn
            Amr, Kays ibn Mihsan ve Kays ibn Muhalled (radıyallahu anhum) hakkı için, üzerime
            gürül gürül sabır ve temkin yağdırmana vesile olacak bir salât ile Efendimiz’e salât ve
            selâm eyle.
            Allahım! İlahî fazlınla, Kendisiyle yer ve gök ehlini hidayet buyurduğun, yine O’nunla
            dilediğin kullarının gözlerindeki perdeleri kaldırdığın, izzet, azamet, ihata ve kudretini
            O’na hıfz ve himaye kıldığın, “attığın zaman Sen atmadın; ancak Allah attı” beyan-ı
            sübhanisinin hikmet dolu sırlarına mazhar kıldığın Efendimiz Hazreti Muhammed’e
            (aleyhissalâtü vesselâm) salât ü selâm ve bereket ihsan eyle. Ey Allahım! “Ey Vâhid, ey
            Ehad, ey Samed ve ey Kâdir! (3 defa)” Kulların Ka’b ibn Cemmâz, Ka’b ibn Zeyd ve
            Kesîr ibn Amr (radıyallahu anhum) hakkı için beni de önümden, arkamdan, sağımdan,
            solumdan, üstümden, altımdan gelebilecek tehlikelerden ve eza veren her türlü şeyden
            koruyacağın bir salât ile Efendimiz’e salât ve selâm eyle.
            Allahım! Fazl u kereminle, sâhib-i saadet, Efendimiz ve Senin bütün kullarının
            Efendisi olan, Sana kullukta bütün ceht ve içtihadını ortaya koyan, koyup Allah’ın
            izniyle hem temsilinde hem de tebliğinde muvaffak olan, Senin gizli ilimlerinin mahzeni,
            korunmuş olan Yüce Kitabında Kendisine, “hiç şüphe yok ki o zikri, Kur’ân’ı Biz
            indirdik, onu koruyacak olan da Biz’iz” âyet-i kerîmesini inzal buyurduğun Efendimiz
            Hazreti Muhammed’e salât ü selâm ve bereket ihsan eyle. Ey Allahım! “Ey Muktedir,
            ey Mukaddim ve ey Muahhir! (3 defa)” Kulun Libde ibn Kays (radıyallahu anh) hakkı için,
            âl-i Resûl, ashâb ve tâbiîn hatırına ayaklarımı sırat-ı müstakîm üzere sabit kılacağın,
            beni zelle ve kaymalardan koruyacağın bir salât ile Efendimiz’e salât ve selâm eyle.
            Allahım! Fazlınla bütün ümmetlerin şefaatçisi, ezel ağacının en nurlu meyvesi, âlem-i
            vücud ve adem neticelerinin hülasası, Senin Ulûhiyet esrarının emîn mahzeni, lâhut
            âlemine ait gaybî sırların müstesna muhafızı, bizim ve iki cihanın Efendisi olmuş, bî
            kem ü keyf Seni marifet-i tâmme ile bilip tanımış, Nebiy-yi Mustafa, Resûl-i Mücteba,
            Habîb-i Murtaza, Ebu’l-Kâsım, Efendimiz, Peygamberimiz Hazreti Muhammed ibn
            Abdillah ibn Abdilmuttalip ibn Hişam; taç, miğfer ve kılıç sahibi, asâlette yekta; Kitab-ı
            Kadîminde Kendisine, “nusret ve zafer ancak Azîz ve Hakîm Allah nezdindendir”
            buyurduğun Efendimiz Hazreti Muhammed’e (sallallahu aleyhi ve sellem) salât ü selâm ve
            bereket ihsan eyle. Düşmanlık besleyenlere karşı benim için Senin inayetine vesile
            olacak bir salât ile salât ü selâm ve bereket ihsan eyle. Ashâb-ı Bedir’den şanlı kulların
            Mâlik ibn Ebî Havlî, Mâlik ibn Duhşüm, Üseyd Mâlik ibn Rebîa, Mâlik ibn Rifâa,
            Mâlik ibn Amr, Mâlik ibn Kudâme, Mâlik ibn Mes’ûd, Mâlik ibn Nümeyle,
            Mübeşşir ibn Abdi’l-Münzir, Mücezzer ibn Ziyâd, Muhriz ibn Âmir, Muhriz ibn
            Nadle, Muhammed ibn Mesleme, Müdlic ibn Amr, Mersed ibn Ebî Mersed, Mistah
            Avf ibn Üsâse, Mes’ûd ibn Evs, Mes’ûd ibn Halde, Mes’ûd ibn Rebîa, Mes’ûd ibn
            Zeyd, Mes’ûd ibn Sa’d el-Evsî, Mes’ûd ibn Sa’d el-Hazrecî, Mus’ab ibn Umeyr,
            Muâz ibn Cebel, Muâz ibn el-Hâris, Muâz ibn es-Sımme, Muâz ibn Amr, Muâz ibn
            Mâıs, Ma’bed ibn Abbâd, Ma’bed ibn Kays, Muattib ibn Ubeyd, Muattib ibn Avf,
            Muattib ibn Kuşeyr, Ma’kıl ibn el-Münzir, Ma’mer ibn el-Hâris, Ma’n ibn Adiyy,
            Ma’n ibn Yezîd, Muavviz ibn el-Hâris, Muavviz ibn Amr ibn el-Cemûh, Mikdâd ibn
            Amr ibn el-Esved, Müleyl ibn Vebre, el-Münzir ibn Amr, el-Münzir ibn Kudâme,
            el-Münzir ibn Muhammed ve Mihca’ ibn Salih (radıyallahu anhum) hakkı için bunları
            Senin engin rahmetinden dileniyorum. Ne olur Allahım! Dualarımı kabul buyur ve beni
            kapından eli boş geri çevirme.
            Allahım! Senin en yüksek nurun, en parlak sırrın, en değerli habîbin, en pak ve seçkin
            kulun, kurb ehlinin vasıtası, muhabbet ehlinin kıblesi, melekût âleminin ruhu, esrâr-ı
            kayyûmiyetin levhası, ezel ve ebedin tercümanı, başka hiçbir kimsenin ihata
            edemeyeceği gaybın fasîh lisanı Hazreti Muhammed (aleyhi efdalüssalavât ve ekmelüttahiyyât)
            Efendimiz’e salât ü selâm ve bereket ihsan eyle. Ey Allahım! “Ey Bâtın, ey Vâlî ve ey
            Müteâl! (3 defa)” Kulların Nasr ibn el-Hâris, en-Nu’mân el-A’rec ibn Mâlik, en-
            Nu’mân ibn Sinan, en-Nu’mân ibn Amr, en-Nu’mân ibn Abd-i Amr, en-Nu’mân ibn
            Ebî Hazeme, en-Nu’mân ibn Asar, en-Nu’mân ibn Mâlik, Nuayman ibn Amr ve
            Nevfel ibn Abdillah (radıyallahu anhum) hakkı için beni şanı yüce elçin Hazreti
            Muhammed’in (aleyhissalâtü vesselâm) te’yîdiyle te’yîd edeceğin bir salât ile O Nebîler
            Serveri’ne salât ve selâm eyle.
            Allahım! Sonsuz fazlınla biricik hakikatin sureti, Rahmânî nurlarla müzeyyen suretin
            hakikati, Allah’ın habîbi, inayet-i Rabbaniye’nin gözdesi olan, Rabbini hamd ile en çok
            öven ve Rabbi nezdinde en fazla övgüye mazhar olan, yine nezd-i ulûhiyette en yüksek
            muvaffakiyetlere nâil bulunan Efendimiz Hazreti Muhammed’e salât ü selâm ve bereket
            ihsan eyle. Ey Allahım! “Ey Berr, ey Tevvâb ve ey Müntakim! (3 defa)” Kulların Hâni’
            Ebî Bürde ibn Niyâr, Hübeyl ibn Vebre ve Hilâl ibn el-Muallâ (radıyallahu anhum) hakkı
            için bütün kötülük ve hastalıklara karşı bana kâfî gelmene vesile olacak bir salât ile
            Efendiler Efendisi’ne salât ve selâm eyle.
            Ey Yüceler Yücesi Allahım! Hakka hak yollarla yardım eden, insanları tarîk-i hakka
            ulaştıran, kendisinden istenilenlerin en cömerdi, yine kendisine umut bağlanılanların en
            hayırlısı, nübüvvet ve risalet davasında son sözün hatibi, Âlemlerin Rabbi’ne bütün
            mahlûkatın en yakın olanı Efendimiz Hazreti Muhammed’e, bu zamana kadar olanlar, şu
            anda olanlar ve kıyamet gününe kadar olacaklar sayısınca salât ü selâm ve bereket ihsan
            eyle. Ey Allahım! “Ey Afüvv, ey Raûf ve ey Mâlikü’l-Mülk! (3 defa)” Kulların Vâkıd
            ibn Abdillah, Vedîa ibn Amr, Veraka ibn İyâs, Vehb ibn Sa’d, Vehb ibn Ebî Serh
            (radıyallahu anhum) hakkı için bana da fazl u ihsanda bulunacağın bir salât ile Efendimiz’e
            salât eyle.
            Allahım! Mübarek cismine nurlar ifâza buyurduğun, Kendisiyle sır pınarlarını
            fışkırttığın, nefisleri ayıp, kusur ve rezâilden temizlediğin, varlığı teşrîf eden en faziletli
            kulun, Hakk’ın halk üzerindeki hüccetlerini en güzel şekilde ikame eden görkemli,
            parlak ve ay yüzlü resûlün, arzda yürüyenlerin en şereflisi, peygamber olarak
            gönderilenlerin en büyüğü Efendimiz Hazreti Muhammed’e salât ü selâm ve bereket
            ihsan eyle. Ey Allahım! “Ey Zü’l-celâli ve’l-ikrâm, ey Muksit ve ey Câmi’! (3 defa)”
            Kulların Yezîd ibn Rukayş, Yezîd ibn es-Seken ve Yezîd ibn el-Münzir (radıyallahu
            anhum) hakkı için, Hazreti Ebû Bekir es-Sıddîk, Ebû Eyyûb Hâlid ibn Zeyd el-Ensârî,
            Ebu’l-A’ver ibn el-Hâris, Ebû Habbe Âmir ibn Ebî Amr, Ebû Hanne Mâlik ibn Amr,
            Ebû Habîb ibn Zeyd, Ebû Huzeyfe ibn Utbe, Ebû Hasen el-Mâzinî el-Ensârî, Ebû
            Hârice Amr ibn Kays, Ebû Hallâd, Ebû Huzeyme, Ebû Dâvud Umeyr ibn Âmir, Ebû
            Dücâne Simâk ibn Hareşe, Ebû Sebre ibn Ebî Ruhm, Ebû Selît Üseyre ibn Amr,
            Ebû Seleme ibn Abdi’l-Esed, Ebû Sinan ibn Sayfiyy, Ebû Sinan Vehb ibn Mihsan,
            Ebû Şeyh ibn Übeyy ibn Sâbit, Ebû Sırme Kays ibn Mâlik, Ebû Dayyâh en-Nu’mân
            ibn Sâbit, Ebû Talha Zeyd ibn Sehl, Ebû Ubeyde ibn el-Cerrâh, Ebû Akîl
            Abdurrahman ibn Abdillah, Ebû Katâde, Ebû Kays ibn el-Muallâ, Ebû Kebşe
            Mevlâ-Resûlillah (sallallahu aleyhi ve sellem), Ebû Lübâbe Beşîr ibn Abdi’l-Münzir, Ebû
            Mahşiyy Süveyd et-Tâî, Ebû Mersed Kennâz ibn Husayn, Ebû’l-Heysem Mâlik ibn
            et-Teyyihan, Ebu’l-Yeser Ka’b ibn Amr (Allah’ın rıza ve rıdvanı hepsinin, ehl-i
            beytin, ashâbın ve onlara tâbî olanların üzerine olsun ve Cenab-ı Mevlâ onların
            feyiz ve bereketinden bizi de faydalandırsın) aşkına, Habîbin Muhammed’e
            (aleyhissalâtü vesselâm), “bil ki, Allah’tan başka hiçbir ilah yoktur” buyurarak O’na
            takvayı yoldaş ettiğin gibi bana da yoldaş edeceğin bir salât ile Efendimiz’e salât ve
            selâm eyle.
            Allahım! Fazlınla Seyyidimiz, mahlûkatın en mükemmeli, bütün güzelliklerin yolunu
            açan son nebî, ulûm-i Rabbaniye’nin miftahı ve anahtarı, millet-i İslâmiyenin misbahı
            ve kandili, devamlı parlayıp duran nurun mişkâtı ve çerağı, ubûdiyyet kademi üzerinde
            duran müstesna kulların en üstünü olan ve çeşit çeşit gaybî hâlleriyle, maiyyet
            televvünleriyle Senin huzurunda, Senin rızan için duran Efendimiz Hazreti Muhammed’e
            salât ü selâm ve bereket ihsan eyle. “Ey Ğaniyy, ey Muğnî ve ey Mâni’! (3 defa)” Bütün
            Bedir Ehli hakkı için beni her tasa ve beladan korumana, vilayet, inayet, riayet, saadet
            ve selâmet ile sarıp sarmalamana vesile olacak bir salât ile Efendimiz’e salât ve selâm
            eyle.
            Ey Seyyidina Ebû Eymen el-Hazrecî ve Seyyidina Ebû Habbe el-Evsî!( radıyallahu
            anhumâ) Yüce Rabbimin huzurunda dilek ve isteklerime sizleri vesile eyledim ve sizin
            şefaatinize sarıldım.
            Allahım! İnayetin “ayn”ı, bidayetin, “bâ”sı, devamın “dâl”i, kifayetin “kâf”ı, rahmetin
            “râ”sı, saadetin “sîn”i, vikâyenin “vav”ı, lütfun “lâm”ı, kemâlin “kâf”ı, şefîk ü refîk,
            her hasletiyle her türlü övgüye layık olan Efendimiz Hazreti Muhammed’e (sallallahu
            aleyhi ve sellem) salât ü selâm ve bereket ihsan eyle. Ey Allahım! “Ey Dârr, ey Nâfi’ ve
            ey Nûr! (3 defa)” Ehl-i Bedir hakkı için bu bendeni de saadet ve siyadetle serfiraz
            kılacağın, ikramlarınla sevindireceğin bir salât ile Efendimiz’e salât eyle.
            E y Seyyidina Ebû Hırâm el-Evsî ve Seyyidina Ebû Yezîd el-Ensârî! (radıyallahu
            anhumâ) Yüce Rabbimin huzurunda dilek ve isteklerime sizleri vesile eyledim ve sizin
            şefaatinize sarıldım.
            Allahım! Nuranî yıldız, ezelden ebede hep parlayarak yanan Rabbânî kandil, tam
            anlamıyla hiç kimsenin ihata edemediği gayb-ı İlahî, ümmetine en güzel şekilde nasihat
            eden, gam ve tasaları gideren, enbiya ve mürselînin en kerîmi, Âlemlerin Rabbinin en
            şanlı elçisi, “kullarıma haber ver ki (günahları örten) Ğafûr, (ihsanı bol olan) Rahîm
            Benim” diyerek müjde ile hitap ettiğin Efendimiz Hazreti Muhammed’e salât ü selâm ve
            bereket ihsan eyle. Ey Allahım! “Ey Hâdî, ey Bedî’ ve ey Bâkî! (3 defa)” Bedir ehli
            hakkı için, vesilesiyle bana en hâlis, en sâfi, en içten tevbe olan tevbe-i nasûhun
            yollarını açacağın ve tevbemi kabul buyuracağın bir salât ile Efendimiz’e salât eyle.
            E y Seyyidina Ebû Sinan ve Seyyidina Ebû Hübeyre! (radıyallahu anhuma) Yüce
            Rabbimin huzurunda dilek ve isteklerime sizleri vesile eyledim ve sizin şefaatinize
            sarıldım.
            Ey dünyadayken gözlerin Kendisini göremediği, zan ve vehimlerin Kendisine
            dokunamadığı, vasfedenlerin bihakkın tavsife güç yetiremediği Yüceler Yücesi
            Allahım! Sen Bâkîsin; Senin için zeval asla söz konusu değildir. Ğaniy-yi Mutlaksın;
            gınan emsalsizdir. Arşının rukünlerini baştan başa saran nur-u Zâtın hatırına, azamet,
            celâl, cemâl, güzellik, kudret ve saltanatınla tecelli buyurduğun semavât u arzı kuşatan
            Kürsîn hatırına, Senden, mahlûkatının en şereflisi, kullarının süsü-zineti olan
            Peygamberimiz Efendimiz, Nebiy-yi Ümmî Hazreti Muhammed’e (sallallahu aleyhi ve
            sellem), âilesine, evlâdına, ashâbına, ümmehât-ı müminîn olan ezvacına, zürriyetine,
            tayyip ve tâhir olan ehl-i beytine yarattıkların sayısınca, Zâtının hoşnutluğunca, Arşının
            ağırlığınca, kelimelerinin mürekkepleri miktarınca, zâkirler zikrettikleri, gafiller
            gafletlerinde kaldıkları müddetçe, yaratmış ve yaratıyor oldukların ve haşir gününe
            kadar yaratacak oldukların adedince salât ve selâm etmeni diliyorum. Ey Allahım! “Ey
            Vâris, ey Reşîd! (3 defa)” “Ey Sabûr! (7 defa)” “Müttakîler için hazırlanmış olan” ve
            sâkinlerini “onların orada duaları; ‘Sübhansın Allahım! Her türlü noksandan
            münezzeh ve yücesin!’, birbirlerine iyi dilek ve temennileri ise hep ‘selâm!’ dır.
            Duaları ‘El-hamdülillahi Rabbi’l-âlemin/hamd Âlemlerin Rabbi Allah’a mahsustur’
            diye sona erer” beyan-ı Sübhanîsi ile tavsif buyurduğun Cennet’ine bu kulunu da
            almana vesile olacak bir salât ile Efendimiz’e salât ve selâm eyle.
            Ey Allahım! Ey Yüce Allahım! Ey Rahman ve ey Rahîm! Esmâ-i izâmın, melâike-i
            kirâmın, rusül-ü fihâmın (aleyhi efdalüssalavâti vesselâm) hakkı için Senden, Bedir ehline
            baktığın gibi bir lahza olsun bu kuluna da bakmanı, manevî esinti ve İlahî nefhalarınla
            bu bendene de ikramlarda bulunmanı diliyorum. Lütfen ve keremen, o şanlı Bedir
            ehlinin Senin nezdindeki hakları ve kıymetleri hatırına duamı kabul buyur.
            Şimdi müsaade buyurursan Allahım, Senin o her biri bir kahraman olan Ashâb-ı
            Bedrine de seslenmek istiyorum.
            Ey Bedir’in şanlı kahramanları! Bir nefha, bir soluk, bir esinti ile olsun, Rabbim
            nezdinde bana el uzatınız. Bir lemha, bir bakış ile bile olsa dünyamı mesut kılınız.
            Hakkın size bahşettiği kuvvetten bana yardım gönderiniz. Bir nazar ile olsun imdadıma
            koşunuz. Koşunuz ve Rabbimin beni bütün komplo ve belalardan korumasına vesile
            olunuz. Ey sâdât, her ne kadar ben buna layık ve ehil olmasam da, siz benim kusurlarımı
            görmezden gelmeye ve bana müsamaha ile nazar etmeye fazlasıyla ehilsiniz. Benim
            amellerim her ne kadar bölük pörçük ve inişli çıkışlı olsa da, siz, size teveccüh
            edenleri her zaman “merhaba/hoş geldin” diyerek ve kolaylık göstererek karşılarsınız.
            Zira sizin himayeniz başka değil bizzat hakâik-i Kur’ân’dır. Sonra siz Yüce Allah
            nezdinde tebcîl ve tekrîme mazhar olmuş bahtiyarlarsınız. Sizler en Yüce Sevgili’ye
            ulaştıran kutlu vesilelersiniz. En doğru yol olan sırat-ı müstakime eriştiren
            vasıtalarsınız. Siz hidayeti makbul olan yol göstericilersiniz. Aslında siz hidayet
            yıldızlarısınız. Sizler hidayet düşmanlarının üzerine atılan ve onları bertaraf eden
            mermiler gibisiniz. Siz zifiri karanlıkta insanlara yol gösteren kandillersiniz. Siz
            boğulmak üzere olan ve helak ile burun buruna gelenleri içinde bulundukları tehlikeli
            vaziyetten çekip alan, kurtaranlarsınız. Ne mutlu bana ki, ben de günah ve kusurlarla
            âlûde olsam da Sizin yüzü yerde ve boynu bükük bendelerinizim.
            Ey Allah, ey Vâhid, ey Ehad, ey Ferd, ey Samed, ey Mevcûd, ey Cevâd, ey Bâsit,
            ey Vedûd, ey Kerîm, ey Vehhâb, ey Zü’t-tavl (ihsan Sahibi), ey Hannân, ey
            Mennân, ey Ğaniyy, ey Muğnî, ey Fettâh, ey Rezzâk, ey Alîm, ey Halîm, ey Hayy,
            ey Kayyûm, ey Rahman, ey Rahîm, ey Bedîu’s-semâvâti ve’l-arz (gökleri ve yeri
            eşsiz şekilde yaratan), ey Zü’l-celâli ve’l-ikram! İsm-i azîmin hürmetine helal
            kıldıklarınla beni haram saydıklarından müstağni kıl. Fazl u ihsanda bulun ve beni
            Senden başkasına muhtaç etme. Ehl-i Bedir hakkı için Allahım! Beni her zaman onların
            da sımsıkı tutunduğu Senin kopmayan sapasağlam din tutamağına tutunmaya, neticeye
            ulaşmaya yegâne vesile olan sağlamlardan sağlam Kur’ân ipine sarılmaya muvaffak kıl.
            Bedir ehli hürmetine dualarımı kabul buyur Allahım!
            Allahım! İsm-i celîlin hürmetine Senden nimetinin devamını, hıfz u sıyanetinin
            temamiyetini, rahmetinin şümûlünü, bahşedeceğin afiyetin gerçekleşmesini, hayatın en
            güzel ve huzurlu olanını, ömrün en saadetlisini, ihsanlarının etemmiyetini, nimetlerinin
            umumi olanını, fazlının en hoşunu, en tatlısını ve lütfunun en faydalısını diliyorum.
            Allahım! Bizim için ol; bizim yanımızda ol ve ne olur bize karşı başkalarının yanında
            olma.
            Allahım! Bize lutfettiğin ömür nimetini saadetle neticelendir. Emellerimizi ziyadesiyle
            gerçekleştir. Sabah-akşam bizi hep afiyette kıl. Dönüşümüzü Senin rahmet iklimine
            eyle. Günahlarımızın üzerine af kovalarını boşalt. Ayıplarımızı ıslah buyur. Takvayı
            azığımız kıl. Bize hep Senin rızan istikametinde çalışıp çabalamak nasip eyle. Tevekkül
            ve itimadımız başka değil yalnız ve yalnız Sanadır. Bizi hep istikamet çizgisi üzerinde
            tut. Dünyada ve âhirette nedamet hâsıl edecek duygu, düşünce, söz ve davranışlardan
            bizi koru.
            Allahım! Üzerimizdeki günah yüklerini hafiflet. Ebrâr kulların gibi iyi bir hayat
            yaşamayı bize de nasip eyle. Burada ve ötelerde gam ve tasa sebebi olacak şeylere
            karşı bizimle ol. Eşrârın şerrini ve füccârın keydini, tuzağını bizden uzak tut. Bizim,
            babalarımızın, annelerimizin, üstadlarımızın, meşâyihimizin ve bütün kardeşlerimizin
            boyunlarını Cehennem ateşinden âzade kıl.
            Ey Âzîz, ey Cebbâr, ey Kerîm, ey Settâr, ey Alîm, ey Ğaffâr, ey geceyi ve
            gündüzü yaratan Hâliku’l-leyli ve’n-nehâr! Ey Allahım! Dünyanın kederlerinden,
            kabir ve Cehennem azabından bizi koru. Kalblerimizi marifetinin nuruyla tenvîr buyur.
            Üzerimize rahmet hazinelerinden gürül gürül ihsanlar yağdır. Bizi hikmet urbalarıyla
            donat. Dünya tasasından ve kabir azabından bizi muhafaza et. Bizi her zaman emirlerini
            itaatle yerine getirmeye âmade kullarından eyle. Bizi kabul ve heybet tacıyla taçlandır.
            Rezil rüsvay olmaktan ve azaba maruz kalmaktan sıyanet buyur. Bizi cennetlerde ru’yeti
            cemâline mazhar olan kulların zümresine al.
            Ey Allahım! Katiyen inanıyor ve biliyoruz ki, bizim ibadetlerimizin Sana vereceği
            hiçbir fayda ve mâsiyetlerimizin dokunduracağı hiçbir zarar yoktur ve olamaz. Zira Sen
            Müstağnî-i Mutlak’sın. Ne olur, bize bizim gibi gedaların layık olduğu şekilde değil de
            Sultanlar Sultanı olan Yüce Zâtı’nın layık olduğu surette muamele buyur. Ya İlahenâ!
            Sen bizden ve bizim amellerimizden müstağni bir Ğaniyy’sin. Lütfen, bizi affet. “Ey
            bizim Rabbimiz! Kendimize yazık ettik. Şayet Sen kusurumuzu örtüp, bize merhamet
            buyurmazsan, en büyük kayba uğrayanlardan oluruz!” Ya İlahenâ! Emriyle ezelde
            kalemi her şeyi yazan Rabb ü Ğafûr, Ğaniyy ü Şekûr, Kerîm ü Sabûr Sensin. Biz
            günahkar bir ümmet olsak da Sen mağfireti sonsuz Rabbimizsin. “Bizimle şu halkımız
            arasında Sen âdil hükmünü ver, haklı haksız açığa çıksın. Sen elbette hüküm
            verenlerin en iyisisin!” “Siz zafer mi istiyordunuz? İşte zafer geldi!” “Allah’tan bir
            yardım ve yakında gerçekleşecek bir zafer! Müminlere bunları müjdele!”
            Sıdk ve emniyetin zirvedeki temsilcisi sâdık ve emîn Efendimiz Hazreti Muhammed’e,
            ailesine, bütün ashâbına, müminlerin anneleri olan ezvâcına, zürriyetine, tertemiz, pırıl
            pırıl ehl-i beytine, kıyamet gününe kadar ihsan şuuruyla onlara tâbî olan bütün
            müminlere salât ü selâm eyle ve o salât ü selâm hakkı için dualarımızı kabul buyur.
            Selam bütün peygamberlere, hamd ü sena Âlemlerin Rabbi Allah’a.</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            İlahî! İki dünya hayatı elimden kaçıp gitse ya da bütün kâinat bana düşman kesilse,
            benim yine gam çekmemem gerekir; çünkü Sen benim Rabbim, Hâlıkım ve İlahımsın.
            Yine benim, nihayetsiz isyanım ve iftihar vesilesi sayılan vasıflara gayet derecede
            uzaklığımla beraber, Senin mahlûkun ve masnuun olmam hasebiyle, Sana bir alâka ve
            intisabım var. İşte, ben de Senin mahlûkun lisanıyla Sana tazarru ve niyazda
            bulunuyorum ey Hâlıkım, ey Rabbim, ey Râzıkım ve ey Musavvirim!
            Ya İlahî! İstediklerimi esmâ-i hüsnân, ism-i a’zamın, Furkan-ı Hakîmin, Habib-i
            Ekremin, Kelâm-ı Kadîmin, arş-ı a’zamın ve binler ve binler “Kul Hüvallahu Ehad”
            hürmetine istiyorum. Beni merhametinle kuşat ya Allah, ya Rahman, ya Hannân, ya
            Mennân, ya Deyyân! Beni bağışla ya Gaffâr, ya Settâr, ya Tevvâb, ya Vehhâb! Beni affet
            ya Vedûd, ya Raûf, ya Afüvv, ya Gafûr! Bana lütufta bulun ya Latîf, ya Habîr, ya Semi’,
            ya Basîr! Günahlarımı sil ya Halîm, ya Alîm, ya Kerîm, ya Rahîm! “Bizi yolun
            doğrusuna ilet”, ya Rab, ya Samed, ya Hâdî! Fazlınla bana sürpriz ihsanlarda bulun ya
            Bedî’, ya Bâkî, ya Adl, ya Hû! Kalbimi ve kabrimi iman ve Kur’ân nuruyla nurlandır ya
            Nur, ya Hak, ya Hayy, ya Kayyûm, ya Mâlike’l-Mülk, ya ze’l-Celâli ve’l-İkrâm, ya
            Evvel, ya Âhir, ya Zâhir, ya Bâtın, ya Kaviyy, ya Kâdir, ya Mevlâ, ya Gâfir!
            Ey merhametlilerin en merhametlisi olan Allahım!
            Kur’ân’daki ism-i a’zamın hatırına ve kitab-ı âlemdeki sırr-ı a’zamın Muhammed
            (aleyhissalâtü vesselâm) hürmetine, bu esmâ-i hüsnâdan bedenimdeki kalbim ile kabrimdeki
            ruhuma ism-i a’zam nurları boşaltan bir pencere açmanı ve böylece bu sayfanın,
            kabrimin çatısı ve bu isimlerin ruhuma hakikat güneşinin hüzmelerini akıtan pencereler
            olmasını niyaz ediyorum.
            Allahım! Kıyamete kadar bu güzellerden güzel isimleri tekrar edip duracak ebedî bir
            lisanımın olmasını ne kadar arzu ederim. Ne olur, ardımda bâkî kalan şu satırları, benim
            fânî ve zâil lisanımın yerine bir nâib olarak kabul eyle.
            Allahım! Efendiler Efendisi Hazreti Muhammed Mustafa’ya salât ü selâm eyle ve o
            salât ü selâmla bizi bütün korku ve âfetlerden koru.. bütün ihtiyaçlarımızı gider.. bizi
            bütün günahlardan temizle ve topyekün kusur ve hatalarımızı bağışla.
            Ey bütün yakarışlarımı işiten ve dualarıma icabet eden Allahım! Yaşadığım müddetçe
            ve vefatımdan sonra bu dileklerime kat katıyla icabet eyle! Binler ve binler salât ve
            selâm, bir o kadarla çarpımından çıkan netice ve bunun da kat katı, Efendimiz Hazreti
            Muhammed’e, O’nun ehl-i beytine, ashâbına, yardımına koşanlara ve O’na itaat ve ittiba
            edenlere olsun. Bu salât ü selâmların her birini, isyan kokan nefeslerim sayısınca çoğalt
            (çoğalt ki onlara keffaret olsun!) Bu salâvatın her birisi hürmetine beni affeyle, bana
            merhamet et. Bunu Senin sonsuz merhametinden niyaz ediyorum, ey merhametlilerin en
            merhametlisi Rabbim!</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Ey Rabb-i Rahîmim ve ey Hâlık-ı Kerîmim! Benim sû-i ihtiyarımla ömrüm ve
            gençliğim zayi olup gitti. Ve o ömür ve gençliğin meyvelerinden elimde kalan, elem
            verici günahlar, zillet verici elemler, dalâlet verici vesveseler kalmıştır. Ve bu ağır yük
            ve hastalıklı kalb ve hacâletli yüzümle kabre yakınlaşıyorum. Bilmüşâhede göre göre
            gayet süratle, sağa ve sola inhiraf etmeyerek, ihtiyarsız bir tarzda, vefat eden ahbap ve
            akran ve akâribim gibi kabir kapısına yanaşıyorum. O kabir, bu dâr-ı fânî den firâk-ı
            ebedî ile ebedü’l-âbâd yolunda kurulmuş, açılmış evvelki menzil ve birinci kapıdır. Ve
            bu bağlandığım ve meftun olduğum şu dâr-ı dünya da, kat’î bir yakîn ile anladım ki;
            hâliktir gider ve fânîdir ölür. Ve bilmüşâhede, içindeki mevcûdât dahi, birbiri
            arkasından kâfile kâfile göçüp gider, kaybolur. Hususan benim gibi nefs -i emmâre yi
            taşıyanlara şu dünya çok gaddardır, mekkârdır. Bir lezzet verse, bin elem takar çektirir.
            Bir üzüm yedirse, yüz tokat vurur. Ey Rabb-i Rahîmim ve ey Hâlık- ı Kerîmim! “Her
            gelecek yakındır” sırrıyla ben şimdiden görüyorum ki: Yakın bir zamanda ben kefenimi
            giydim, tabutuma bindim, dostlarımla veda eyledim. Kabrime teveccüh edip giderken,
            Senin dergâh-ı rahmetinde, cenazemin lisan-ı hâliyle, rûhumun lisan-ı kâliyle bağırarak
            derim: El-amân, el-amân! Ya Hannan! Ya Mennan! Beni günahlarımın hacâletinden
            kurtar!
            İşte, kabrimin başına ulaştım, boynuma kefenimi takıp kabrimin başında uzanan
            cismimin üzerine durdum. Başımı dergâh-ı rahmetine kaldırıp bütün kuvvetimle feryat
            edip nida ediyorum: el-amân, el-amân! Ya Hannân! Ya Mennân! Beni günahlarımın ağır
            yüklerinden halâs eyle! İşte kabrime girdim, kefenime sarıldım. Teşyîciler beni bırakıp
            gittiler. Senin afv u rahmetini intizar ediyorum. Ve bilmüşâhede gördüm ki, Senden
            başka melce’ ve mence’ yok. Günahların çirkin yüzünden ve mâsiyetin vahşi şeklinden
            ve o mekânın darlığından bütün kuvvetimle nida edip diyorum: El-amân, el-amân! Ya
            Rahmân! Ya Hannân! Ya Mennân! Ya Deyyan! Beni çirkin günahlarımın
            arkadaşlıklarından kurtar, yerimi genişlettir. İlâhî! Senin rahmetin melceimdir ve
            Rahmeten li’l-âlemîn olan Habibin Senin rahmetine yetişmek için vesîlemdir. Senden
            şekvâ değil, belki nefsimi ve hâlimi Sana şekvâ ediyorum. Ey Hâlık-ı Kerîmim ve ey
            Rabb-i Rahîmim! Senin Said ismindeki mahlûkun ve masnûun ve abdin hem âsî, hem
            aciz, hem gafil, hem cahil, hem alîl, hem zelîl, hem müsî’, hem müsin, hem şakî, hem
            Seyyidinden kaçmış bir köle olduğu hâlde, kırk sene sonra nedâmet edip Senin
            dergâhına avdet etmek istiyor. Senin rahmetine ilticâ ediyor. Hadsiz günah ve
            hatîatlarını itiraf ediyor. Evhâm ve türlü türlü illetlerle müptelâ olmuş. Sana tazarrû ve
            niyaz eder. Eğer kemâl-i rahmetinle onu kabul etsen, mağfiret edip rahmet etsen; zâten o
            Senin şanındır. Çünkü Erhamürrâhimînsin. Eğer kabul etmezsen, Senin kapından başka
            hangi kapıya gideyim? Hangi kapı var? Senden başka Rab yok ki, dergâhına gidilsin.
            Senden başka hak Mâbûd yoktur ki, ona iltica edilsin!
            Senden başka bir ilah yok; yegâne İlah Sensin. Senin hiçbir ortağın yoktur. Ben de
            şehadet ederim ki Allah’tan başka bir ilah yoktur ve Hazreti Muhammed (aleyhisssalâtü
            vesselâm) O’nun resûlüdür.</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            O (celle celâluhû), hükümlerinde Hakîm’dir; biz de O’nun hükmü altındayız. Hakem
            O, Adl de O’dur; arz u sema O’nundur.
            Mülkündeki gizli ve açık her şeyi bilen Alîm O, Arşın ve yerin sahibi Kâdir u
            Kayyum da O’dur.
            Sanatındaki nakış ve hususiyetlerle Latîf O, her türlü güzellik ve kıymetin asıl sahibi
            Fâtır u Vedûd da O’dur.
            Varlık aynasında ve yarattıklarının simalarında celâliyle görünen Celîl O, izzet ve
            kibriyânın yegâne sahibi Melik ve Kuddüs de yine O’dur.
            O’dur varlık âlemine eşsiz güzellikler katan Bedî’, O’dur mülk ve bekânın sahibi
            Dâim ve Bâkî.
            İhsanlarında cömert Kerîm O’dur; biz ise O’nun misafirleriyiz. Bütün hamd ü
            senâların kendisine mahsus olduğu Rezzâk ve her ihtiyacımıza yeten Kâfî de yine O’dur.
            Birbirinden güzel armağanlarla bizleri sevindiren Cemîl O’dur; biz de O’nun ilim
            dokumasının atkılarıyız. Bütün ihsanların sahibi Hâlık ve her şeyimize yeten Vâfî de
            yine O’dur.
            O’dur mahlûkatının inilti ve dualarını işiten Semi’; O’dur, bütün şükür ve senâların
            Yüce Zâtına ait olduğu Râhim ü Şâfî.
            O’dur kullarının hata ve günahlarını çokça bağışlayan Gafûr ve yine O’dur affetmek
            ve razı olmak şanına en çok yaraşan Gaffâr u Rahîm.</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Cuma Günü Virdi: Virdü’t-Tahmîd
            Rahman ve Rahîm Allah’ın adıyla.
            “Bütün hamdler, övgüler Âlemlerin Rabbi Allah’adır. O Rahmândır, Rahîmdir. Din
            gününün, hesap gününün tek hâkimidir. (Haydi, öyleyse deyiniz): ‘Yalnız Sana ibadet
            eder, yalnız senden medet umarız.’ Bizi doğru yola, Sana doğru varan yola ilet.
            Nimet ve lütfuna mazhar ettiklerinin yoluna ilet. Gazaba uğrayanların ve
            sapkınlarınkine değil.” “Rabbin meleklere: “Ben yeryüzünde bir halife
            yaratacağım” dediği vakit onlar: ‘Â! Oradaki nizamı bozacak ve yeryüzünü kana
            bulayacak bir mahlûk mu yaratacaksın? Oysa biz sana devamlı hamd, ibadet yapıp,
            Seni tenzih etmekteyiz’ dediler. Allah: ‘Ben, sizin bilmediğiniz pek çok şey bilirim’
            buyurdu.” “Hamd, gökleri ve yeri yaratan, karanlıkları ve aydınlığı var eden
            Allah’ın hakkıdır. Bir de kâfirler kalkmışlar, birtakım putları Rabbilerine eşit
            sayıyorlar!” “Âlemlerin Rabbi Allah’a hamd olsun ki böylece, zulmedip duran o
            gürûhun arkası kesildi.” “Öyle bir halde ki içlerinde kin kabilinden ne varsa hepsini
            söküp çıkarırız. Önlerinden de ırmaklar akar. ‘Hamd olsun bizi bu Cennet’e eriştiren
            Allah’a! Eğer Allah bizi muvaffak kılmasaydı, biz kendiliğimizden yol bulamazdık.
            Rabbimizin elçilerinin gerçeği bildirdikleri bir kere daha kesinlikle anlaşılmıştır’
            derler. Kendilerine de: ‘İşte güzel işlerinize karşılık, karşınızda duran şu muhteşem
            Cennet’e vâris kılındınız, buyurun!’ diye nida edilir.” “Onların orada duaları,
            ‘Sübhansın Allahım! Her türlü noksandan münezzeh ve yücesin!’ demek, birbirlerine
            iyi dilek ve temennileri ise hep “selâm!”dır. Duaları ‘hamd Âlemlerin Rabbi Allah’a
            mahsustur’ diye sona erer.” “Gök gürlemesi hamd ile O’nu takdis ve tenzih eder.
            Melekler de duydukları saygıdan ötürü O’nu takdis ve tenzih ederler. O yıldırımlar
            gönderir, onlarla dilediği kimseleri çarpar. Durum bu iken onlar hâlâ Allah hakkında
            birbirleriyle tartışıp, ileri geri konuşurlar. Hâlbuki O’nun cezası pek çetindir.”
            “Hamd olsun Allah’a ki, hayli yaşlı olmama rağmen, bu ihtiyarlık hâlimde İsmâil ve
            İshak’ı (aleyhimesselâm) bana ihsan etti. Şüphesiz ki Rabbim duayı kabul buyurur.” “Sen
            Rabbini hamd ile tenzih et ve secde edenlerden ol. Sana ölüm gelip çatıncaya kadar
            da Rabbine ibadet et!” “Allah size bir temsil getiriyor: Bir tarafta bir şahsın kölesi
            olup hiçbir güç ve yetkisi olmayan aciz bir adam, öbür tarafta kendisine tarafımızdan
            bol bol rızık ve imkân nasip ettiğimiz bir zât ki o maldan gizli-açık dilediği gibi
            harcayıp kullanıyor. Hiç bu ikisi eşit tutulabilir mi? Bütün hamdler, övgüye vesile
            olan her şey, Allah’a aittir. Ne var ki onların çoğu bunu bilmezler.” “Yedi kat gök,
            dünya ve onların içinde olan herkes Allah’ı takdis ve tenzih eder. Hatta hiçbir şey
            yoktur ki O’na hamd ile tenzih etmesin. Ne var ki siz onların bu tenzih ve takdislerini
            iyi anlayamazsınız. Bunca azametiyle beraber, kullarının gaflet ve cürümlerine karşı,
            O, Alîmdir, Ğafûrdur (çok müsamahalıdır, affedicidir).” “Her türlü hamd O Allah’a
            mahsustur ki, asla evlat edinmemiştir. ‘Hâkimiyetinde hiçbir ortağı yoktur. Acze
            düşüp de bir desteğe muhtaç olmamıştır’ de ve tekbir getirerek O’nun büyüklüğünü
            ilan et.” “Hamd O Allah’a mahsustur ki kuluna kitabı indirdi ve onun içine tutarsız
            hiçbir şey koymadı. Dosdoğru bir kitap olarak gönderdi. Ta ki Kendi nezdinde
            inkârcılar için hazırladığı şiddetli azabı bildirerek onları uyarsın. Makbul ve güzel
            işler yapan müminleri de ebediyyen içinde kalacakları güzel bir mükâfatla
            müjdelesin.” “O halde onların söylediklerine sabret. Güneş’in doğmasından ve
            batmasından önce Rabbinin yüceliğini ilan et, O’na hamdet. Gecenin bazı
            vakitlerinde, gündüzün bazı taraflarında da O’na ibadet et ki Allah rızasına eresin.”
            “Sen ve beraberinde olanlar gemiye yerleşince de ki: Bizi o zalim toplumun elinden
            kurtaran Allah’a hamd ü senalar olsun!” “Öyleyse sen ölmeyen, o mutlak hayat
            sahibi Allah’a dayan ve O’nu hamd ile tesbih et. O’nun, kendi kullarının
            günahlarından haberdar olması yeter.” “Biz Davud’a ve Süleyman’a (aleyhimesselâm)
            ilim verdik. Onlar da: ‘bizi mümin kullarının çoğuna üstün kılan Allah’a hamd olsun’
            dediler.” “De ki: Hamd olsun Allah’a, selâm olsun seçtiği kullarına. Allah mı hayırlı,
            yoksa O’na ortak saydıkları şeyler mi?” “De ki: Hamd O Allah’a olsun ki size er-geç
            alâmetlerini gösterecek siz de onları tanıyacaksınız. Senin Rabbin, sizin
            yaptıklarınızdan habersiz değildir.” “O’dur Allah. O’ndan başka yoktur İlah. Başta
            da sonda da, dünyada da âhirette de bütün hamdler, güzel övgüler O’nadır. Hüküm
            yetkisi O’nundur. Sonunda varacağınız yer de O’nun huzurudur.” “Eğer onlara:
            ‘Gökten su indirip ölümünden sonra yeri canlandıran kimdir?’ diye sorsan elbette:
            ‘Allah’tır!’ diyeceklerdir. De ki: Hamd olsun Allah’a ki, (kâfirler bile O’nun bu
            vasıflarını inkâr edemiyorlar.) Bütün hamdler, güzel övgüler aslında Allah’a
            mahsustur, fakat onların ekserisi bunu düşünüp anlamıyorlar.” “Göklerde ve yerde
            hamd, güzel övgü O’na mahsustur. İkindi vaktinde de, öğleye girerken de, O’nu
            takdis ve tenzih edin, namaz kılın!” “Şayet onlara: ‘Gökleri ve yeri yaratan kimdir?’
            diye soracak olursan, elbette ‘Allah’tır’ diye cevap vereceklerdir. De ki: el-
            Hamdülillah, müşrikler bile O’nu inkâr edememektedirler! Fakat onların ekserisi
            bunun anlamını bilmezler.” “Bizim âyetlerimize ancak o kimseler inanır ki
            kendilerine o âyetler hatırlatıldığında, derslerini hemen alır, secdeye kapanır,
            Rabbilerine hamd, O’nu takdis ve tenzih ederler, asla kibirlenmezler.” “Bütün
            hamdler, güzel övgüler gerçek ilah olan Allah’a mahsustur ki göklerde ve yerde olan
            her şey O’nundur. Ahirette de hamdler O’na mahsustur. O Hakîm’dir, Habîr’dir.”
            Rahman ve Rahîm Allah’ın adıyla. “Hamd, gökleri ve yeri yaratan ve melaikeyi iki,
            üç, dört... kanatlı elçiler yapan Allah’a mahsustur. O, yarattıklarından, istediğine,
            dilediği kadar fazla özellikler verir, Çünkü O her şeye kâdirdir.” “Şöyle derler:
            Hamd olsun bizden her türlü endişeyi gideren Allah’a. Gerçekten Rabbimiz Ğafûrdur,
            Şekûrdur (çok affedicidir, kullarının amellerini ve şükürlerini kabul edip
            mükâfatlarını fazlasıyla verir).” “İzzet ve kudret Rabbi olan senin Rabbin onların
            bütün bâtıl iddialarından münezzehtir, yücedir. Selam bütün peygamberleredir.
            Bütün hamdler Âlemlerin Rabbi Allah’adır.” “İşte şimdi Allah bir temsil daha
            getiriyor: İki adam var, bunlardan birincisi, birbirine rakip, birbiriyle hep çekişen
            ortakların emrinde, diğeri ise sadece bir kişinin emrinde çalışıyor. Bu ikisinin
            durumu hiç bir olur mu? Olmaz elhamdülillah! Fakat çokları bu gerçeği bilmezler.”
            “Onlar şöyle karşılık verirler: “Hamd ü senalar olsun o Allah’a ki sözünde durdu ve
            dilediğimiz yerinde oturacağımız şekilde bizi Cennet’e yerleştirdi. Çalışanların
            mükâfatları ne güzelmiş! Sen o gün melekleri de Arş’ın etrafını çevrelemiş
            Rabbilerine zikir, tenzih ve hamd eder vaziyette görürsün. Derken, aralarında
            adaletle hükmolunur ve ‘Hamd ü senalar Rabbülâlemin olan Allah’a mahsustur’ diye
            bitirilir.” “Arşı taşıyan, bir de onun çevresinde bulunan melekler devamlı olarak
            Rabbilerini zikir ve O’na hamd ederler. O’na gerçekten iman ederler ve müminler
            için şöyle mağfiret diler ve dua ederler: Ey Ulu Rabbimiz! Senin rahmetin ve ilmin
            her şeyi kuşatmıştır! O hâlde tevbe edenleri ve Senin yoluna tâbi olanları affet ve
            onları cehennem azabından koru!” “O halde, sen sabret! Çünkü Allah’ın vaadi
            gerçektir. Hem günahından istiğfar et, sabah akşam Rabbine hamd ederek zikir ve
            ibadete devam et.” “Tam mânasıyla diri olan yalnız O’dur. O’ndan başka ilah
            yoktur. Öyleyse ibadeti gönülden olarak ve yalnız O’na yapın, yalnız O’na yalvarın.
            Bütün hamd ve övgüler Âlemlerin Rabbi Allah’adır.” “Öyle ki neredeyse gökler
            üstlerinden yarılacaklar. Melekler Rabbilerini överek tenzih ve takdis eder ve yerde
            bulunanlar için mağfiret dilerler. İyi bilin ki, Ğafûr ve Rahîm O’dur.” “Demek ki
            bütün hamdler, övgüler göklerin Rabbi, yerin Rabbi ve Âlemlerin Rabbi Allah’a
            mahsustur. Dolayısıyla göklerde ve yerde ululuk yalnız O’na aittir. Azîz ve Hakîm
            O’dur (üstün kudret, tam hüküm ve hikmet sahibidir).” “O halde sen onların
            söylediklerine karşı sabret! Gerek Güneş’in doğuşundan, gerek batışından önce
            Rabbine hamd ederek ibadet et. Geceleyin de, secdelerin peşinden de O’na ibadet
            et.” “Rabbinin hükmü yerine gelinceye kadar sabret. Çünkü sen Bizim himayemiz
            altındasın. Namaza kalktığında Rabbini hamd ile tenzih et. Geceleyin de, gecenin
            sonunda yıldızların batışının ardından da O’na ibadet edip tenzih et.” “Göklerde ne
            var, yerde ne varsa hepsi Allah’ı tesbih ve tenzih eder. Hâkimiyet O’nundur. Bütün
            hamdler ve övgüler O’na mahsustur. O her şeye kâdirdir.” “Allah’ın yardım ve zaferi
            geldiği zaman ve insanların kafile kafile Allah’ın dinine girdiklerini gördüğün
            zaman, Rabbine hamd ile tesbih et ve O’ndan af dile. Çünkü O Tevvâbdır, tevbeleri
            çok kabul eder.”
            Cumartesi Virdi: Virdü’l-İstiğfar
            Rahman ve Rahîm Allah’ın adıyla
            “Sonra, insanların sel gibi aktığı yerden siz de akın edin ve Allah’tan af dileyin!
            Çünkü Allah çok affedicidir, merhamet ve ihsanı boldur.” “Onlar sabırlı,
            imanlarında sadık ve samimî, Allah’ın huzurunda itaatla divan duran, mallarını
            hayırda harcayan, seher vakitlerinde Allah’tan af dileyen müminlerdir.” “O
            müttakiler ki çirkin bir iş yaptıklarında veya kendi nefislerine zulmettiklerinde,
            peşinden hemen Allah’ı anar, günahlarının affedilmesini dilerler. Zaten günahları
            Allah’tan başka kim affeder ki? Bir de onlar, işledikleri günahlarda bile bile ısrar
            etmez, o günahları sürdürmezler.” “İnsanlara yumuşak davranman da Allah’ın
            merhametinin eseridir. Eğer kaba, katı yürekli biri olsaydın -ki değilsin-, insanlar
            senin etrafından dağılıverirlerdi. Öyleyse onların kusurlarını affet, onlar için
            mağfiret dile ve işleri onlarla müşavere et! Bir kere de azmettin mi, yalnız Allah’a
            tevekkül et! Allah muhakkak ki Kendisine dayanıp güvenenleri sever.” “Biz hiçbir
            peygamberi, Allah’ın izni ile, kendisine itaat olunmaktan başka bir gaye ile
            göndermedik. Eğer onlar kendilerine zulmettikleri vakit sana gelip de Allah’tan af
            dileseler, sen de resûl olarak onların affedilmelerini isteseydin, elbette Allah’ı
            tevbeleri kabul eden, pek merhametli bulacaklardı.” “Allah’tan af dile. Çünkü Allah
            Ğafûrdur, Rahîmdir (affı ve merhameti boldur).” “Kim kötülük eder veya günah
            işleyerek nefsine zulmeder de sonra Allah’tan af dilerse, Allah’ı Ğafûr ve Rahîm (affı
            ve merhameti bol) bulur.” “Hâlâ Allah’a dönüp O’ndan af dilemeyecekler mi? Allah
            Ğafûrdur, Rahîmdir (affı ve merhameti boldur).” “Halbuki sen onların aralarında
            bulunduğun müddetçe Allah onları azaba uğratmaz; eğer onlar istiğfar ederlerse
            Allah bu takdirde de onlara azab etmez.” “Onlar için sen ister Allah’tan af dile, ister
            dileme! Yetmiş kere bile istiğfar etsen, Allah onları asla affetmeyecektir. Evet, böyle!
            Çünkü onlar Allah’ı ve Resûlünü tanımayıp karşı geldiler. Allah da böylesi fâsıkları
            hidayet etmez, emellerine kavuşturmaz.” “Kâfir olarak ölüp cehennemlik oldukları
            kendilerine belli olduktan sonra, akraba bile olsalar, müşriklerin affedilmelerini
            istemek, ne Peygamberin, ne de müminlerin yapacağı bir iş değildir. İbrahim’in
            (aleyhisselâm), babası için af dilemesi ise, sırf ona yaptığı vaadi yerine getirmek için
            olmuştu. Fakat onun Allah düşmanı olduğu kendisine belli olunca, onunla ilgisini
            kesti. Gerçekten İbrahim (aleyhisselâm) çok yumuşak huylu ve pek sabırlı idi.” “Bir
            maksat da şudur: Rabbinizden mağfiret dileyin. Sonra O’na tevbe edin! O’na dönün
            ki belirlenmiş bir ömür süresinin sonuna kadar sizi nimetleriyle yaşatsın ve faziletli
            bir hayat sürenlere, lütuf ve fazlından mükâfatlarını versin. Fakat imandan yüz
            çevirirseniz sizin tepenize inecek o müthiş günün azabından korkarım.” “Ey halkım!
            Haydi, Rabbinizden af dileyin, sonra ona tevbe edin, O’na dönün ki gökten size bol
            bol yağmur göndersin, gücünüze güç katsın, n’olur, yüz çevirip suçlu duruma
            düşmeyin!” “Semûd halkına da kardeşleri Salih’i (aleyhisselâm) elçi olarak gönderdik.
            ‘Ey benim halkım!’ dedi, Yalnız Allah’a ibadet edin, çünkü sizin O’ndan başka
            ilahınız yoktur! Sizi topraktan yetiştirip yaratan, sizi orada yaşatan O’dur. O halde
            O’ndan mağfiret dileyin, yine O’na dönün, tevbe edin. Çünkü Rabbim kullarına çok
            yakın ve onların tevbe ve dualarını kabul edendir.” “Rabbinizden af ve mağfiret
            dileyin, sonra günahlarınızdan tevbe edip O’na sığının! O sizi affeder ve korur.
            Çünkü Rabbim Rahîm’dir, Vedûd’dur (pek merhametlidir, kullarını çok sever).”
            “Yusuf! Sakın bunu kimseye söyleme! Kadın! Sen de günahından dolayı af dile, çünkü
            sen günaha girenlerden oldun.” “Evlatları ise şöyle dediler: “Ey bizim şefkatli
            babamız! Bizim günahlarımız için Allah’tan mağfiret dile. Doğrusu biz günahkârız.”
            “O insanları, kendilerine peygamber geldiği hâlde, inanmaktan ve Rabbilerinden af
            dilemekten alıkoyan şey, sırf Allah’ın kanunu uyarınca, evvelki ümmetlerin başına
            gelen azabın kendilerinin de başlarına gelmesini yahut âhiret azabının gözlerinin
            önüne konulmasını beklemeleridir.” “İbrahim (aleyhisselâm): ‘Selâmetle, hoşça kal!’
            dedi. Rabbimden senin için af dileyeceğim. O gerçekten bana karşı çok lütufkârdır.”
            “Gerçek müminler ancak öyle kimselerdir ki Allah’a ve Resûlüne bütün kalbleriyle
            iman etmiş olup, bütün toplumu ilgilendiren meseleleri görüşmek üzere onun yanında
            bulundukları vakit ondan izin almadıkça ayrılıp gitmezler. Senden izin isteyenler
            hakikaten Allah’a ve Resûlüne gerçekten iman edenlerdir. Öyle ise bazı işleri için
            senden izin istedikleri zaman, sen de onlardan dilediğin kimselere izin ver ve onlar
            için Allah’tan af dile! Muhakkak ki Allah Ğafûr’dur, Rahîm’dir.” “Ey halkım! dedi,
            İyiliği bırakıp da neden kötülüğün çarçabuk gelmesini istiyorsunuz. Niçin,
            merhametine nâil olmak ümidiyle Allah’tan af dilemiyorsunuz?” “Şöyle dedi:
            ‘Doğrusu, senin tek koyununu, kendi koyunlarına katmak istemekle o sana haksızlık
            etmiştir. Zaten bir arada yaşayan insanların birçoğu birbirlerine haksızlık ederler.
            Ancak gerçekten iman edip yararlı davranışlarda bulunanlar böyle yapmazlar. Onlar
            da o kadar azdır ki!’ Davud (aleyhisselâm) kendisini imtihan ettiğimizi anladı, derhal
            Rabbinden mağfiret diledi, eğilip secdeye kapandı ve Allah’a yöneldi.” “Arşı taşıyan,
            bir de onun çevresinde bulunan melekler devamlı olarak Rabbilerini zikir ve O’na
            hamd ederler. O’na gerçekten inanır ve müminler için şöylece af dileyip dua ederler:
            Ey Kerîm Rabbimiz, Senin rahmetin ve ilmin her şeyi kaplamıştır! O halde tevbe
            edenleri ve Senin yoluna tâbi olanları affet ve onları cehennem azabından koru!” “O
            hâlde, sen sabret! Çünkü Allah’ın vaadi gerçektir. Hem günahından istiğfar et, sabah
            akşam Rabbine hamd ederek zikir ve ibadete devam et.” “De ki: Ben de sizin gibi bir
            insanım. Yalnız, bana şu vahyolunuyor: Sizin İlahınız, sadece bir tek İlahtır. O hâlde
            O’na yönelerek doğru yolda yürüyün, O’ndan af dileyin! O’na eş, ortak uyduranların
            vay haline!” “Öyle ki neredeyse gökler üstlerinden yarılacaklar. Melekler
            Rabbilerini överek tenzih ve takdis eder ve yerde bulunanlar için mağfiret dilerler.
            İyi bilin ki, Ğafûr ve Rahîm O’dur (affı, merhamet ve ihsanı pek boldur).” “O hâlde
            şu gerçeği hiç unutma ki: Allah’tan başka ilah yoktur. Sen hem kendi günahın, hem
            mümin erkeklerin ve mümin kadınların günahı için Allah’tan af dile. Allah, (dünyada)
            dönüp dolaştığınız yeri de, (âhirette) varıp duracağınız yeri de pek iyi bilir.”
            “Geceleri az uyurlardı. Seher vakitleri istiğfar ederlerdi.” “İbrahim’de (aleyhisselâm)
            ve onunla beraber olanlarda size güzel bir örnek vardır: Hani onlar hemşehrilerine
            şöyle demişlerdi: Bizim, ne sizinle, ne de Allah’tan başka ibadet ettiğiniz
            şeriklerinizle hiçbir ilişiğimiz kalmamıştır. Siz Allah’ın tek İlah olduğuna
            inanmadıkça, biz sizi reddediyor, bizimle sizin aranızda ebedî olarak düşmanlık ve
            nefret meydana geldiğini ilan ediyoruz. Ne var ki İbrahim’in (aleyhisselâm) babasına:
            ‘Senin için Rabbimden af dileyeceğim. Bununla beraber, Allah’ın senin hakkında
            dilediği hiçbir şeyi önlemem mümkün değildir.’ demesi başka. Onun ve beraberinde
            olanların duası şudur: Ey Yüce Rabbimiz! Yalnız sana güvenip dayandık, Sana
            yöneldik ve sonunda da Senin huzuruna varacağız.” “Ey Peygamber! Mümin
            hanımlar, Allah’a hiçbir sûrette ortak tanımamak, hırsızlık yapmamak, zina etmemek,
            çocuklarını öldürmemek, hiç yoktan yalan uydurup iftira atmamak, bulduğu bir
            çocuğu, kocasına isnat etmemek veya gayr-ı meşrû bir çocuk dünyaya getirip onu
            kocasına mal etmemek, senin kendilerine emredeceğin meşrû olan herhangi bir
            konuda sana karşı gelmemek hususlarında sana biat etmeye geldiklerinde, sen de
            onların biatlarını kabul et ve onlar için Allah’tan af dile! Çünkü Allah Ğafûrdur,
            Rahîmdir (affı ve ihsanı boldur).” “Onlara: ‘Gelin, Resûlullah’ın huzuruna varın,
            sizin için dua etsin, Allah’tan size af dilesin!’ denildiğinde, (açıktan bir şey
            söyleyemediklerinden), kibirlerinden ötürü başlarını sağa sola büker, içten içe
            homurdanırlar ve onların kibirli bir şekilde yan çizdiklerini görürsün. Ha mağfiret
            diledin, ha dilemedin, onlara göre birdir. Allah onları asla affetmeyecektir. Çünkü
            Allah, fâsıklığı tabiat haline getirenleri hidayet etmez, emellerine ulaştırmaz.”
            “Dedim ki onlara: ‘Rabbinizden af dileyiniz. Zira o Ğaffârdır.’ (affı geniştir).”
            “Senin Rabbin, gecenin bazen üçte ikisine yakın bir kısmını, bazen yarısını, bazen
            üçte birini ibadetle geçirdiğini, senin yanında yer alan müminlerden bir cemaatin da
            böyle yaptığını elbette biliyor. Gece ve gündüzü yaratıp sürelerini belirleyen
            Allah’tır. O sizin bu gece ibadetini gözetemeyeceğinizi bildiği için, lütuf ve
            merhametiyle size yeniden bakıp muaf tuttu. Artık Kur’ân’dan kolayınıza gelen
            miktarı okuyun. Allah bilmektedir ki aranızda hastalananlar olacaktır. Kimileri
            Allah’ın lütfundan nasiplerini aramak için yol tepecek, dünyanın çeşitli yerlerinde
            dolaşacaklardır. Bazıları Allah yolunda muharebe için sefere çıkacaklardır. Haydi,
            artık Kur’ân’dan, kolayınıza gelen miktarı okuyun! Namazı hakkıyla ifa edin, zekâtı
            verin ve bir de Allah’a güzel ödünç takdim edin! Unutmayın ki kendi iyiliğiniz için
            âhirete hazırlık olarak her ne gönderirseniz mutlaka onu Allah’ın nezdinde
            bulursunuz. Hem daha üstün ve daha hayırlı, mükâfatı kat kat artmış olarak!
            Allah’tan af dileyin! Muhakkak ki Allah Ğafûr’dur, Rahîm’dir (affı, merhamet ve
            ihsanı boldur).” “Allah’ın yardım ve zaferi geldiği zaman ve insanların kafile kafile
            Allah’ın dinine girdiklerini gördüğün zaman, Rabbine hamd ile tesbih et ve O’ndan
            af dile. Çünkü O Tevvab’dır, tevbeleri çok kabul eder.”
            Pazar Virdi: Virdü’t-Tesbîh
            Rahman ve Rahîm Allah’ın adıyla
            “Rabbin meleklere: “Ben yeryüzünde bir halife yaratacağım” dediği vakit onlar:
            “Â! Oradaki nizamı bozacak ve yeryüzünü kana bulayacak bir mahlûk mu
            yaratacaksın? Oysa biz sana devamlı hamd, ibadet yapıp, Seni tenzih etmekteyiz!”
            dediler. Allah: “Ben, sizin bilmediğiniz pek çok şey bilirim” buyurdu.” “Sübhansın
            ya Rab! Senin bize bildirdiğinden başka ne bilebiliriz ki? Her şeyi hakkıyla bilen, her
            şeyi hikmetle yapan Sensin. dediler.” “Bir de: ‘Allah evlat edindi.’ dediler. Hâşâ! O
            böyle şeylerden münezzehtir. Bilakis göklerde ve yerde ne varsa hepsi O’nun
            mahlûkudur. Hepsi O’nun emrine boyun eğmektedir.” “O: ‘Ya Rabbî, bana oğlum
            olacağına dair bir alâmet bildirir misin?’ deyince, Allah: ‘Senin işaretin şudur: “Üç
            gün müddetle halkla işaretleşme dışında konuşmayacaksın! Rabbini çok zikret, sabah
            akşam onu tesbih ve tenzih et!’ buyurdu.” “Onlar ki Allah’ı gâh ayakta divan
            durarak, gâh oturarak, gâh yanları üzere zikreder, göklerin ve yerin yaratılışı
            hakkında düşünür ve derler ki: Ey Yüce Rabbimiz! Sen bunları gayesiz, boşuna
            yaratmadın. Seni bu gibi noksanlardan tenzih ederiz.” “Ey Ehl-i kitap! Dininizde
            haddi aşmayın, taşkınlık yapmayın ve Allah hakkında gerçek olmayan şeyleri iddia
            etmeyin! Meryem’in oğlu Mesih Îsâ sadece Allah’ın râsulü, Meryeme ulaştırdığı
            kelimesidir. Allah tarafından gelen bir ruhtur. Gelin Allah’a ve elçilerine iman
            getirin, ‘Tanrı üçtür!’ demeyin. Kendi iyiliğiniz için bundan vazgeçin! Allah ancak
            tek bir İlahtır. O, çocuğu olmaktan münezzehtir. Göklerde ne var, yerde ne varsa
            O’nundur. Koruyan ve yöneten olarak Allah yeter.” “Hem Allah Teâlâ: ‘Ey Meryem
            oğlu İsa!’ Sen mi insanlara ‘Beni ve annemi Allah’tan başka iki tanrı edinin!”
            dedin?’ diye sorduğu vakit o şöyle diyecek: ‘Hâşa! Sen şerikten ve her noksandan
            münezzehsin Ya Rabbî! Hakkım olmayan bir şeyi söylemem doğru olmaz, bana
            yakışmaz.’ Hem söylediysem malûmundur elbet! Benim varlığımda olan her şeyi Sen
            bilirsin, ama ben Senin Zâtında olanı bilemem. Bütün gaybleri hakkıyla bilen ancak
            Sensin.” “Böyle iken tuttular, cinleri Allah’a ortak yaptılar; hâlbuki bunları da O
            yaratmıştır. Bundan başka O’na birtakım oğullar ve kızlar yakıştırdılar. Ne
            dediklerini bildikleri yok! O, müşriklerin Kendisine isnat ettikleri bu gibi
            nitelendirmelerden münezzehtir, yücedir.” “Mûsâ tayin ettiğimiz vakitte gelip de
            Rabbi ona hitab edince: ‘Ya Rabbî, dedi, göster bana Zâtını, bakayım Sana!’ Allah
            Teâlâ şöyle cevap verdi: ‘Sen Beni göremezsin. Ama şimdi şu dağa bak, eğer yerinde
            durursa sen de Beni görürsün!’ Derken Rabbi dağa tecelli eder etmez onu un ufak
            ediverdi. Mûsâ da düşüp bayıldı. Kendine gelince dedi ki: Sübhansın ya Rabbî! Her
            noksanlıktan münezzeh olduğun gibi, dünyada Seni görmemizden de münezzehsin! Bu
            talebimden ötürü tevbe ettim. (Ben ümmetim içinde Seni görmeden) iman edenlerin
            ilkiyim!” “Yahudiler hahamlarını, Hıristiyanlar rahiplerini ve Meryem’in oğlu
            Mesih’i Allah’tan başka Rab edindiler. Hâlbuki onlara bir tek İlaha ibadet etmeleri
            emrolunmuştu. O’ndan başka İlah yoktur. O, onların ortak koştukları şirkten
            münezzehtir.” “Onların orada duaları; ‘Sübhansın Allahım! Her türlü noksandan
            münezzeh ve yücesin!’, birbirlerine iyi dilek ve temennileri ise hep ‘selâm!’ dır.
            Duaları ‘El-hamdülillahi Rabbilâlemin/Hamd Âlemlerin Rabbi Allah’a mahsustur.’
            diye sona erer.” “Onlar, Allah’tan başka kendilerine ne zarar ne de fayda veremeyen
            birtakım nesnelere ibadet ediyor ve ‘onlar Allah katında bizim şefaatçilerimizdir’
            diyorlar. De ki: Böyle bir şey olacak da Allah bilmeyecek ha! Ne o, yoksa siz Allah’a
            göklerde ve yerde olup da bilmediği şeylerin varlığını mı haber vereceğinizi iddia
            ediyorsunuz? Hâşâ! O, onların iddia ettikleri her türlü ortaktan münezzehtir,
            yücedir.” “Müşrikler ‘Allah evlat edindi’ dediler. Hâşâ! O bundan münezzehtir. O
            her şeyden olduğu gibi evladı olmaktan da müstağnidir. Göklerde ne var, yerde ne
            varsa hepsi O’nundur. Buna dair, ey müşrikler, hiçbir deliliniz yoktur. Ne o! Allah
            hakkında kesin bilgi sahibi olmadan konuşuyor, rastgele şeyleri mi O’na isnat
            ediyorsunuz!” “De ki: Ey insanlar! İşte Rabbiniz tarafından, hakikat size gelmiş
            bulunuyor. Artık kim bu gerçeği kabul eder de doğru yolu tutarsa, bunun faydası
            sadece kendisinedir. Her kim de bu yoldan saparsa, o da kendi aleyhine olarak sapar.
            Bilin ki, ben işlerinizi yönetmeyi üstüne almış biri değilim.”
            Rahman ve Rahîm Allah’ın adıyla
            “Allah’ın emri geldi, gelecek! Artık onun gelmesini çabuklaştırmak istemeyin. Allah
            müşriklerin koştuğu ortaklardan münezzehtir, yücedir.” “Allah’ın kızları olduğunu
            iddia ediyorlar. O, çocuğu olmaktan münezzehtir. Hoşlandıkları erkek çocuklarını ise
            kendilerine yakıştırırlar.” “Bir gece, kendisine bazı delillerimizi gösterelim diye
            kulu Muhammed’i, Mescid-i Haram’dan, çevresini mübarek kıldığımız Mescid-i
            Aksâ’ya götüren O Zâtın şanı ne yücedir! Bütün eksikliklerden uzaktır O! Gerçekten,
            her şeyi işiten, her şeyi gören O’dur.” “Allah onların, iddialarından münezzehtir,
            son derece yücedir, uludur. Yedi kat gök, dünya ve onların içinde olan herkes Allah’ı
            takdis ve tenzih eder. Hatta hiçbir şey yoktur ki O’na hamd ile tenzih etmesin. Ne var
            ki siz onların bu tenzih ve takdislerini iyi anlayamazsınız. Bunca azametiyle beraber,
            kullarının gaflet ve cürümlerine karşı, O, Halîmdir, Ğafûrdur (çok müsamahalıdır,
            affedicidir).” “Yok, yok! Bu da yetmez, senin altından bir evin olmalı yahut göğe
            çıkmalısın. (Ama unutma!) Sen bize oradan dönerken okuyacağımız bir kitap
            indirmedikçe yine de senin oraya çıktığına inanmayız ha! De ki: Fesübhanallah! Ben
            sadece elçi olan bir insandan başka ne olabilirim ki!” “Ulu Rabbimizin şanı yücedir!
            Ne vaad ederse mutlaka gerçekleşir, derler.” “Allah’ın evlat edinmesi olacak iş
            değildir! O bundan münezzehtir! Bir işi yapmak istedi mi, ‘şöyle olsun!’ demesi
            kâfidir.” “O halde onların söylediklerine sabret! Güneş’in doğmasından ve
            batmasından önce Rabbinin yüceliğini ilan et, O’na hamdet! Gecenin bazı
            vakitlerinde, gündüzün bazı taraflarında da O’na ibadet et ki gönlün huzur ve
            hoşnutlukla dolsun.” “Gece gündüz, usanmadan, ara vermeden tesbih ve ibadet
            ederler.” “Halbuki gökte ve yerde, Allah’tan başka ilahlar bulunsaydı oraların
            nizamı bozulurdu. Demek ki o yüce arş ve hükümranlığın sahibi Allah, onların
            zanlarından, onların Allah’a reva gördükleri vasıflardan münezzehtir, yücedir!”
            “Gerçek bu iken, bazıları kalkıp: ‘Rahman evlat edindi!’ iddiasında bulundular. O,
            bundan münezzehtir. Bilakis onların evlat dedikleri melekler O’nun ikram ve
            takdirine mazhar olmuş kullarıdır.” “Geceyi ve gündüzü, Güneş’i ve Ay’ı yaratan
            O’dur. Her biri bir yörüngede yüzmektedir.” “Zünnûn’u da an. Hani o halkına
            gazaplanmış, onlardan ayrılmış, Bizim kendisini sıkıştırmayacağımızı sanmıştı.
            Sonra karanlıklar içinde şöyle yakarmıştı: Ya Rabbî! Sensin İlah, Senden başka
            yoktur ilah! Sübhansın, bütün noksanlardan münezzehsin, Yücesin! Doğrusu kendime
            zulmettim, yazık ettim. Affını bekliyorum Rabbim!” “Allah asla evlat edinmedi. O’nun
            yanı sıra hiçbir ilah da yoktur. Öyle olsaydı her ilah kendi yarattıklarını yanına alır
            ve onlardan biri diğerine üstün gelmeye çalışırdı. Allah o müşriklerin isnat ve
            nitelendirmelerinden münezzehtir.” “Nasıl oldu da onu işitir işitmez: “Böylesi
            iftiraları ağzımıza alamayız, böyle şeyler bize yakışmaz. Hâşâ! Bu pek büyük, pek
            çirkin bir bühtandır” demediniz!” “O nura, Allah’ın, yükseltilmesine ve içlerinde
            kutlu isminin zikredilmesine izin verdiği evlerde kavuşulur. Oralarda, sabah akşam
            O’nun şanını yücelterek tenzih ederler.” “Baksana göklerde olan, yerde olan herkes,
            kanatlarını çarparak uçan dizi dizi kuşlar, hep Allah’ı tesbih ederler. Onlardan her
            biri kendi duasını ve tesbihini pek iyi bellemiştir. Allah onların yaptıklarını hakkıyla
            bilir.” “Onlar şöyle cevap verirler: Sübhansın! Yüceler Yücesisin! Senden başka dost
            edinmeyi düşünmek bize yaraşan şey değildir. Ne var ki Sen onları ve babalarını,
            nimetlerine mazhar edip ömür vererek yaşatınca onlar Seni anmayı unuttular ve
            helake müstahak bir topluluk haline geldiler.” “Öyleyse sen ölmeyen, o mutlak hayat
            sahibi Allah’a dayan ve O’na hamd ile tesbih et. O’nun kendi kullarının
            günahlarından haberdar olması yeter.” “Oraya varır varmaz birden şöyle nida
            edildi: Ateş mahallinde ve çevresinde bulunan kimselere feyiz ve bereket verildi.
            Âlemlerin Rabbi olan Allah yüceler yücesidir, bütün noksanlardan münezzehtir.”
            “Senin Rabbin dilediğini yaratır, dilediğini seçer. Onların ise seçme hakları yoktur.
            Allah, onların uydurdukları şeriklerden münezzehtir, yücedir.” “Haydi, siz akşama
            girerken, sabaha çıkarken Allah’ı takdis ve tenzih edin, namaz kılın!” “Allah O yüce
            Rabdir ki sizi yaratır, sonra rızıklandırır, sonra tayin ettiği vâde geldiğinde sizi
            öldürür, sonra da diriltir. Düşünün bakalım: Sizin, ibadette Allah’a ortak yaptığınız
            putlar içinde bunlardan herhangi bir şeyi yapabilen var mı? Allah onların iddia
            ettikleri ortaklardan münezzehtir, yücedir.” “Bizim âyetlerimize ancak o kimseler
            inanır ki kendilerine o âyetler hatırlatıldığında, derslerini hemen alır, secdeye
            kapanır, Rabbilerine hamd, O’nu takdis ve tenzih ederler, asla kibirlenmezler.”
            “Onlar: ‘Müşriklerin iddialarından Seni tenzih ederiz. Bizim dostumuz, koruyucumuz
            onlar değil, sadece Sensin! Hayır, onlar bize değil, cinlere tapıyor ve ekserisi onlara
            inanıyorlardı.’ diye cevap verirler.” “Münezzehtir o Allah, her noksandan münezzeh!
            Yerin bitirdiği her şeyi, ve kendilerini ve daha nice bilmedikleri şeyleri çift yaratan,
            münezzehtir, yücedir!” “Sübhan’dır, münezzehtir o Zât ki, her şey üzerinde hâkimiyet
            elindedir. Ve... hepinizin de dönüşü, O’na olacaktır.” “Şöyle derler: Allah onların
            iddia ettikleri şeylerden münezzehtir, çok yücedir.” “Allah’ı zikredip O’nu tenzih
            edenler biziz.” “İzzet ve kudret Rabbi olan senin Rabbin, onların bütün bâtıl
            iddialarından münezzehtir, yücedir. Selam bütün peygamberlere. Bütün hamdler
            Âlemlerin Rabbi Allah’adır.” “Eğer Allah evlat edinmek isteseydi yarattıklarından
            dilediğini seçerdi. Ama o bunu dilememiş, evlat edinmemiştir. O bundan münezzehtir,
            yücedir. Tek hâkimdir.” “Ama onlar, Allah’ın kudret ve azametini hakkıyla takdir
            edemediler, O’na layık ta’zîmi göstermediler. Halbuki bütün bir dünya kıyamet günü
            O’nun avucunda, gökler âlemi de bükülmüş olarak elinin içindedir. Böyle bir azamet
            ve hâkimiyet sahibi olan Allah, onların uydurdukları ortaklardan yücedir,
            münezzehtir.” “Sen o gün melekleri de Arş’ın etrafını çevrelemiş Rabbilerini zikir,
            tenzih ve O’na hamd eder vaziyette görürsün. Derken, aralarında adaletle
            hükmolunur ve ‘Hamd ü senalar Rabbülâlemin olan Allah’a mahsustur.’ diye
            bitirilir.” “Arşı taşıyan, bir de onun çevresinde bulunan melekler devamlı olarak
            Rabbilerini zikir ve O’na hamd ederler. O’na gerçekten inanır ve müminler için
            şöylece af dileyip dua ederler: Ey Kerîm Rabbimiz! Senin rahmetin ve ilmin her şeyi
            kaplamıştır! O halde tevbe edenleri ve Senin yoluna tâbi olanları affet ve onları
            cehennem azabından koru!” “O halde, sen sabret! Çünkü Allah’ın vaadi gerçektir.
            Hem günahından istiğfar et, sabah akşam Rabbine hamd ederek zikir ve ibadete
            devam et.” “Eğer kibirlenecek olurlarsa, şunu bilsinler ki Rabbinin nezdinde olan
            melekler, gece gündüz O’nu tenzih, tesbih ederler ve asla usanmazlar.” “Öyle ki
            neredeyse gökler üstlerinden yarılacaklar. Melekler Rablerini överek tenzih ve takdis
            eder ve yerde bulunanlar için mağfiret dilerler. İyi bilin ki, Ğafûr ve Rahîm O’dur
            (affı, merhamet ve ihsanı pek boldur).” “Ta ki onların üstüne binerken Rabbinizin
            nimetini hatırlayasınız ve şöyle diyesiniz: Bunları bizim hizmetimize veren Allah
            yüceler yücesidir, her türlü eksiklikten münezzehtir. O lütfetmeseydi biz buna güç
            yetiremezdik. Muhakkak ki biz sonunda Rabbimize döneceğiz.” “Göklerin ve yerin
            Rabbi, o Arşın, o muazzam saltanatın Rabbi, Kendisine eş, ortak uyduranların
            iddialarından münezzehtir, yüceler yücesidir.” “Allah’a ve Resûlüne iman edesiniz,
            ona destek olup saygı gösteresiniz ve Allah’ı da sabah akşam tesbih ve tenzih
            edesiniz.” “O halde sen onların söylediklerine karşı sabret. Gerek Güneş’in
            doğuşundan, gerek batışından önce Rabbine hamd ederek ibadet et! Geceleyin de,
            secdelerin peşinden de O’na ibadet et!” “Yoksa onların Allah’tan başka bir ilahları
            mı var? Allah onların iddia ettikleri ortaklardan münezzeh ve yücedir.” “Rabbinin
            hükmü yerine gelinceye kadar sabret! Çünkü sen Bizim himayemiz altındasın.
            Namaza kalktığında Rabbini hamd ile tenzih et. Geceleyin de, gecenin sonunda
            yıldızların batışının ardından da O’na ibadet edip tenzih et.” “Öyleyse Ulu Rabbinin
            yüce adını tenzih et.” “O halde Ulu Rabbinin ismini tenzih et!” “Göklerde ne var,
            yerde ne varsa Allah’ı tenzih ve tesbih eder. O Azîz ve Hakîm’dir (üstün kudret, tam
            hüküm ve hikmet sahibidir).” “Göklerde ne var yerde ne varsa hepsi Allah’ı tesbih ve
            tenzih eder. O, Azîz’dir, Hakîm’dir (üstün kudret, tam hüküm ve hikmet sahibidir).”
            “Cehennemliklerle Cennetlikler elbette bir olmaz. Felah ve başarıya erenler,
            Cennetliklerdir. Eğer Biz bu Kur’ân’ı bir dağın tepesine indirseydik onun, Allah’a
            ta’zîmi sebebiyle başını eğip parçalandığını görürdün. İşte bunlar birtakım
            misallerdir ki düşünüp istifade etmeleri için, Biz onları insanlara anlatıyoruz.
            Allah’tır gerçek İlah! O’ndan başka yoktur ilah. Görünmeyen ve görünen her şeyi
            bilir. O Rahmandır, Rahîmdir. Allah’tır gerçek İlah! O’ndan başka yoktur ilah! O
            Melik’tir, Kuddüs’tür, Selâm’dır, Mü’min’dir, Müheymin’dir, Aziz’dir, Cebbar’dır,
            Mütekebbir’dir. Allah, müşriklerin iddialarından münezzeh ve yücedir. Allah o
            gerçek İlahtır ki Hâlık’tır, Bârî’dir, Musavvir’dir. Hâsılı, en güzel isimler ve vasıflar
            O’nundur. Göklerde ne var, yerde ne varsa hepsi O’nu tesbih ve tenzih eder. O,
            Azîz’dir, Hakîm’dir.” “Göklerde ne var, yerde ne varsa hepsi Melik (kâinatın gerçek
            hükümdarı), Kuddûs (çok yüce, her noksandan münezzeh) Azîz ve Hakîm olan Allah’ı
            tesbih ve tenzih eder.” “Göklerde ne var, yerde ne varsa hepsi Allah’ı tesbih ve
            tenzih eder. Hâkimiyet O’nundur. Bütün hamdler ve övgüler O’na mahsustur. O her
            şeye Kâdirdir.” “En makul olanları ise: ‘Ben size Allah’ı zikretmenizi söylememiş
            miydim!” dedi. Bunun üzerine “Sübhansın Rabbenâ, her türlü noksandan uzaksın!
            Doğrusu biz kendimize zulmetmişiz!’ dediler.” “Şüphesiz o karşılaşacakları kesin bir
            gerçektir. O halde, (ey şanlı Elçi)! Haydi, sen de Rabbinin yüce adını zikret!”
            “Gecenin bir kısmında da O’na secde et, geceleyin uzun bir süre de O’na tesbih ve
            ibadet et!” “Tenzîh et Rabbinin yüce adını! O seni yaratıp, mükemmel yaratılış
            vereni!” Rahman ve Rahîm Allah’ın adıyla. “Allah’ın yardım ve zaferi geldiği zaman
            ve insanların kafile kafile Allah’ın dinine girdiklerini gördüğün zaman, Rabbine
            hamd ile tesbih et ve O’ndan af dile. Çünkü O Tevvâb’dır, tevbeleri çok kabul eder.”
            Pazartesi Virdi: Virdü’t-Tevekkül.
            Rahman ve Rahîm Allah’ın adıyla
            “Hani sizden iki bölük, Allah kendilerinin yardımcıları olduğu halde, korkarak geri
            çekilmeye yeltenmişlerdi. Hâlbuki müminlere düşen, yalnız Allah’a dayanıp
            güvenmeleridir.” “İnsanlara yumuşak davranman da Allah’ın merhametinin eseridir.
            Eğer kaba, katı yürekli biri olsaydın -ki değilsin-, insanlar senin etrafından
            dağılıverirlerdi. Öyleyse onların kusurlarını affet, onlar için mağfiret dile ve işleri
            onlarla müşavere et! Bir kere de azmettin mi, yalnız Allah’a tevekkül et! Allah
            muhakkak ki Kendisine dayanıp güvenenleri sever. Eğer Allah size yardım ederse,
            size üstün gelecek hiç kimse olamaz. Şayet o sizi yardımsız bırakırsa, artık O’ndan
            sonra kim size yardım edebilir ki! Öyleyse müminler yalnız Allah’a güvenmelidirler.”
            “Münafıklar sana ‘baş üstüne!’ derler. Fakat yanından çıkınca, onlardan bir güruh
            gece karanlığında senin huzurunda söylediklerinin tersine planlar kurarlar. Allah
            onların o gizli planlarını bir bir kaydediyor. Onun için sen suçlarını yüzlerine
            vurmaktan vazgeç de işini Allah’a havale et, O’na tevekkül et. Sana vekil olarak
            Allah yeter.” “Ey iman edenler! Allah’ın size olan şu nimetini hatırlayın: Hani bir
            topluluk size el uzatmaya, sizi öldürüp yok etmeye teşebbüs etmişti de O, bunların
            ellerini size zarar vermekten men etmişti. Allah’ın hukukuna haksızlık etmekten
            sakının! Müminler yalnız Allah’a dayansınlar.” “İmanınızda samimi iseniz yalnız
            Allah’a dayanın.” “Allah bizi sizin o bâtıl dininizden kurtardıktan sonra kalkıp
            tekrar dininize dönecek olursak Allah’a büyük bir iftira atmış oluruz. Allah
            göstermesin, sizin inancınıza dönmemiz kesinlikle mümkün değil! Rabbimizin ilmi her
            şeyi kapsar. Biz yalnız Allah’a dayanırız. Ey bizim Rabbimiz! Bizimle şu halkımız
            arasında Sen âdil hükmünü ver, haklı haksız açığa çıksın. Sen elbette hüküm
            verenlerin en iyisisin!” “Gerçek müminler ancak o kimselerdir ki yanlarında Allah
            zikredilince kalbleri ürperir, kendilerine O’nun âyetleri okununca bu, onların
            imanlarını artırır ve yalnız Rabbilerine güvenip dayanırlar.” “O zaman münafıklar
            ve kalblerinde şüphe bulunanlar diyorlardı ki: “Bu Müslümanları dinleri aldatmış,
            (çünkü kendilerinden çok üstün bir ordu ile savaşa girişiyorlar.) Hâlbuki kim Allah’a
            güvenip dayanırsa Allah ona yeter. Şüphe yok ki Allah Azîz’dir, Hakîm’dir (mutlak
            galiptir, tam hüküm ve hikmet sahibidir).” “Eğer onlar barışa yanaşırlarsa sen de
            yanaş ve Allah’a güven. Çünkü Allah Semî’dir, Alîmdir (her şeyi hakkıyla işitir ve
            bilir).” “De ki: Allah bizim hakkımızda ne takdir etmiş, ne yazmışsa başımıza ancak
            o gelir. Mevlâmız, sahibimiz O’dur. Onun için müminler yalnız Allah’a dayanıp
            güvensinler.” “Buna rağmen aldırmaz, yüz çevirirlerse, ey Resûlüm de ki: “Allah
            bana yeter. O’ndan başka ilah yoktur. Ben yalnız O’na dayanırım. Çünkü O, büyük
            Arş’ın, muazzam hükümranlığın sahibidir.” “Onlara Nuh (aleyhisselâm) hakkındaki
            haberi oku: O halkına: Ey benim halkım, dedi, eğer benim aranızda bulunmam ve
            Allah’ın âyetlerini hatırlatmam size ağır geliyorsa, şunu bilin ki ben yalnız Allah’a
            dayanıp güvendim. Siz de şerik koştuklarınızla beraber toplanıp işinizi kararlaştırın
            ki tasasını çektiğiniz bir dert olup kalmasın. Sonra da bana hiç mühlet vermeden
            hakkımdaki hükmünüzü uygulayın.” “Musa (aleyhisselâm): Ey kavmim, dedi, siz Allah’a
            iman ettiniz, O’na tam bir teslimiyetle bağlandınızsa, öyleyse yalnız O’na dayanıp
            güvenin! Onlar da şöyle cevap verdiler: Biz de Allah’a dayanıp güvendik. Ey Yüce
            Rabbimiz! Bizi o zalim kimselerin işkenceleri ile imtihan etme!” “Hûd (aleyhisselâm)
            dedi ki: Ben Allah’ı şahit tutuyorum, siz de şahit olun ki: ben sizin Allah’a şerik
            koştuklarınızdan hiçbirini tanımıyorum. Artık hepiniz toplanın, bana istediğiniz
            tuzağı kurun, hiç göz açtırmayın, hiç süre tanımayın! Ben benim de, sizin de Rabbiniz
            olan Allah’a dayanıp güvendim. Hiçbir canlı yoktur ki mukadderatı O’nun elinde
            olmasın. Rabbimin beyan buyurduğu yol doğru yoldur.” “Şuayb (aleyhisselâm): Ey
            halkım, dedi, ya ben Rabbimden gelen açık delile dayanıyorsam ve O, kendi katından
            bana güzel bir nasip lütfetmişse? O’na nankörlük etmem doğru olur mu? Hem ben
            sizi birtakım şeylerden men ederken kendim onları işlemek istemiyorum ki! İstediğim
            tek şey, gücüm yettiğince ortamı düzeltmektir. Muvaffak olmam sadece Allah’ın
            yardımı ile olur. Onun için ben de yalnız O’na dayanıyorum, O’na yöneliyorum.”
            “Göklerin ve yerin gaybını bilmek Allah’a mahsustur. Bütün işler, hükmetmesi için
            O’na götürülür. Öyleyse sen yalnız O’na ibadet et, yalnız O’na dayan, O’na güven!
            Rabbin yaptıklarınızdan asla habersiz değildir.” “Ve ‘evlatlarım!’ diye ilave etti:
            Şehre aynı kapıdan değil de, ayrı ayrı kapılardan girin. Gerçi ben ne yapsam,
            Allah’tan gelecek takdiri önleyemem. Zira hüküm, yalnız Allah’ındır. Onun içindir ki
            ben ancak O’na dayanır, O’na güvenirim. Tevekkül edenler de yalnız O’na dayanıp
            güvenmelidirler.” “İşte senden önce peygamberler gönderdiğimiz gibi, sana
            vahyettiğimiz kitabı onlara okuman için seni de, kendilerinden önce nice milletler
            geçmiş olan bir millete gönderdik. Onlar ise Rahman’a nankörlük eder, O’nu
            tanımazlar. De ki: O benim Rabbimdir. O’ndan başka ilah yoktur. O’na dayandım,
            tevbem ve dönüşüm yalnız O’nadır.” “Resûlleri onlara: “Evet,” dediler. Biz sizin
            gibi beşerden başka bir şey değiliz. Fakat Allah peygamberlik nimetini kullarından
            dilediğine ihsan eder. Allah’ın izni olmadıkça size mûcize göstermemiz mümkün
            değildir. O hâlde müminler yalnız Allah’a dayanıp güvenmelidirler. Biz neden
            Allah’a tevekkül etmeyelim ki gireceğimiz yolları bize O gösterdi. Bize verdiğiniz her
            türlü eza ve sıkıntıya sabredeceğiz. Tevekkül edenler yalnız Allah’a dayanıp
            güvenmelidirler.” “O muhacirler hak yolda sabreder ve yalnız Rabbilerine dayanıp
            güvenirler.” “Aslında iman edip Rabbilerine güvenen ve dayananlar üzerinde onun
            bir nüfuzu yoktur.” “Öyleyse sen ölmeyen, o mutlak hayat sahibi Allah’a dayan ve
            O’nu hamd ile tesbih et. O’nun kendi kullarının günahlarından haberdar olması
            yeter.” “Sen O Azîz ü Rahîm’e (O mutlak galip ve geniş rahmet sahibine) güvenip
            dayan.” “O hâlde yalnız Allah’a güven, çünkü tuttuğun yol, gerçekliği meydanda
            olan hak yoludur.” “Onlar, sabreden ve yalnız Rabbilerine dayanıp güvenen
            müminlerdir.” “Yalnız Allah’a dayanıp güven! Koruyucu olarak Allah yeter.” “Sakın
            kâfirlere, münafıklara itaat etme, onların verdikleri sıkıntılara şimdilik aldırma ve
            yalnız Allah’a dayan! Koruyucu olarak Allah yeter.” “Eğer onlara: Gökleri ve yeri
            yaratan kimdir? diye sorarsan ‘Allah!’ derler. De ki: Peki öyleyse, şimdi baksanıza
            Allah’tan başka ibadet ettiğiniz şu nesnelere: Şayet Allah bana bir musîbet verirse
            bunlar o musîbeti giderebilirler mi? Yahut bana rahmet ve nimet vermek isterse o
            rahmeti engelleyebilirler mi? Şu halde sen şöyle de: Allah bana kâfidir. Güvenecek
            yer arayanlar da, yalnız O’na dayanıp güvensinler.” “(De ki): “Hangi hususta ihtilaf
            ederseniz bilin ki O’nun hükmü, Allah’a aittir. İşte Rabbim olan Allah budur. Ben de
            yalnız O’na dayanır ve güvenir, O’na yönelip gönül veririm.” “Size verilen ne varsa
            hep dünya hayatının geçici metâıdır. Allah’ın yanında, âhirette olan nimetler ise
            iman edenler ve Rabbilerine güvenenler için hem daha değerli, hem de devamlıdır.”
            “Böyle meşrû olmayan kulisler, müminleri üzüntüye boğmak için şeytan tarafından
            telkin edilir. Fakat Allah dilemedikçe bu onlara asla zarar veremez. Onun için
            müminler de yalnız Allah’a güvenip dayansınlar.” “İbrahim’de (aleyhisselâm) ve onunla
            beraber olanlarda size güzel bir örnek vardır: Hani onlar hemşehrilerine şöyle
            demişlerdi: Bizim, ne sizinle, ne de Allah’tan başka ibadet ettiğiniz şeriklerinizle
            hiçbir ilişiğimiz kalmamıştır. Siz Allah’ın tek İlah olduğuna inanmadıkça, biz sizi
            reddediyor, bizimle sizin aranızda ebedî olarak düşmanlık ve nefret meydana
            geldiğini ilan ediyoruz. Ne var ki İbrahim’in (aleyhisselâm) babasına: Senin için
            Rabbimden af dileyeceğim. Bununla beraber, Allah’ın senin hakkında dilediği hiçbir
            şeyi önlemem mümkün değildir. demesi başka. Onun ve beraberinde olanların duası
            şudur: Ey Yüce Rabbimiz! Yalnız sana güvenip dayandık, Sana yöneldik ve sonunda
            da Senin huzuruna varacağız.” “Allah’tır gerçek ilah! O’ndan başka yoktur ilah!
            Müminler yalnız Allah’a dayanıp güvenmelidirler.” “Kim Allah’a karşı gelmekten
            sakınırsa, Allah ona sıkıntıdan çıkış kapıları açar. Onu hiç ummadığı yerlerden
            rızıklandırır. Allah’a dayanıp güvenene Allah kâfidir. Allah buyruğunu elbette yerine
            getirir. Gerçekten Allah her şey için bir ölçü, her iş için bir vâde belirlemiştir.” “De
            ki: Sizi imana davet ettiğimiz İlah, Rahman’dır. Biz O’na iman ettik. O’na dayandık.
            Kimin kesin bir yanlışlık içinde olduğunu yakında öğrenirsiniz. De ki: Söyleyin bana:
            şayet suyunuz çekilir, yerin dibine giderse, o akan tatlı suyu, kim getirebilir size?”
            Salı Virdi: Virdü’s-Selam
            Rahman ve Rahîm Allah’ın adıyla
            “Ey iman edenler! Yeryüzünde Allah yolunda sefere çıktığınız zaman, son derece
            dikkatli davranın. Size selâm verene, dünya hayatının geçici ve az bir menfaatini elde
            etmek için, ‘sen mümin değilsin’ demeyin! Unutmayın ki Allah’ın yanında birçok
            ganimet vardır. Önceden siz de böyle idiniz, Allah size lütfetti de imanla
            şereflendiniz. Öyleyse iyi anlayın, dinleyin çok dikkatli davranın! Muhakkak ki Allah
            yaptığınız her şeyden haberdardır.” “Allah onunla, rızasını izleyenleri selâmet
            yollarına iletir, onları izni ile karanlıklardan aydınlığa çıkarır ve onları dosdoğru
            yola iletir.” “Âyetlerimize iman edenler sana geldikleri zaman onlara, ‘selâm
            sizlere!’ de! Rabbiniz merhameti kendi Zâtına temel bir ahlak edinmiştir. Sizden kim
            bilmeyerek bir günah işler de sonra ardından tevbe eder ve halini düzeltirse O’nun
            da Ğafûr ve Rahîm (çok affedici ve merhametli) olduğunu bilmelidir.” “İki taraf
            arasında bir perde, A’râf üzerinde de Cennetlik ve Cehennemliklerin her birini
            simalarından tanıyacak kimseler vardır ki onlar, henüz Cennet’e girmemiş, fakat
            girmeyi şiddetle arzular olarak Cennetliklere ‘selâmün aleyküm!’ diye seslenirler.”
            “Onların orada duaları; Sübhansın Allahım! Her türlü noksandan münezzeh ve
            yücesin!, birbirlerine iyi dilek ve temennileri ise hep ‘selâm!’dır. Duaları ‘elhamdülillahi
            Rabbilâlemin/hamd Âlemlerin Rabbi Allah’a mahsustur.’ diye sona
            erer.” “Ey Nuh, denildi, sana ve beraberinde bulunan mümin topluluklara Bizim
            tarafımızdan bir selâmet ve çok bereketlerle gemiden in! Gelecek nesiller içinde
            niceleri de olacak ki onları dünyada bir müddet yaşatacağız, sonra da Biz’den onlara
            gayet acı bir azap dokunacaktır.” “Bir zaman da elçilerimiz İbrahim’e (aleyhisselâm)
            varıp onu müjdelemek üzere ‘selâm sana!’ dediler. O da, ‘size de selâm!’ deyip çok
            kalmadan, elinde nefis, güzelce kızartılmış körpe bir dana getirip ikram etti.”
            “Sabretmenize karşılık size selâmlar, selâmetler! Dünya diyarının ne güzel âkıbetidir
            bu! diyecekler.” “İman edip yararlı işler yapanlar, içlerinden ırmaklar akan
            cennetlere yerleştirilecekler, Rabbilerinin izniyle orada devamlı kalacaklardır.
            Orada karşılaştıklarında iyi dilek temennileri ‘selâm’ olacaktır.” “Şeytana uymaktan
            korunan müttakiler ise cennetlerde ve pınar başlarındadırlar. “Selâmetle, emin
            olarak girin oraya! (denir onlara).” “Onlara İbrahim’in (aleyhisselâm) misafirlerinden
            de bahset. Onlar ki melekler canlarını tatlılıkla alırlar: Selâm size! Yaptığınız
            işlerden dolayı buyurun Cennet’e! derler.” “Doğduğu gün de, vefat ettiği gün de,
            diriltilip kabirden kalkacağı gün de selâm olsun ona!” “Doğduğum gün de, öleceğim
            gün de, kabirden kalkıp dirileceğim gün de selâm üzerime olsun!” “İbrahim
            (aleyhisselâm): ‘Selâmetle, hoşça kal!’ dedi. Rabbimden senin için af dileyeceğim. O
            gerçekten bana karşı çok lütufkârdır.” “Orada onlar boş ve anlamsız söz işitmezler,
            sadece selâm ve selâmet sözleri duyarlar. Orada ziyafetleri sabah akşam kendilerine
            sunulacaktır.” “Haydi, varın da şöyle deyin ona: Rabbin tarafından gönderilen
            elçileriz biz sana! İsrailoğullarını bizimle gönder ve işkence etme onlara! Rabbinden
            bir belge ile geldik biz sana. Kurtuluş hastır bu doğru yolu tutanlara!” “Biz ateşe
            şöyle ferman ettik: Dokunma İbrahim’e! Serin ve selâmet ol ona!” “Rahman’ın has
            kulları o kimselerdir ki onlar yerde tevazu ile yürürler. Cahiller kendilerine laf
            atarsa ‘selâmetle!’ derler.” “İşte onlara, hak yolda sabır ve sebat göstermelerine
            karşılık, kendilerine Cennet’in üstün sarayları verilecek. Oraya selâmla, hürmetle
            buyur edileceklerdir.” “De ki: Hamd olsun Allah’a, selâm olsun seçtiği kullarına.
            Allah mı hayırlı, yoksa O’na ortak saydıkları şeyler mi!” “Anlamsız, çirkin sözler
            işitince yüzlerini çevirip uzak durur ve şöyle derler: Bizim işlerimiz bize, sizinkiler
            de size aittir. Selâm olsun size, hoşça kalın! Cahillerle arkadaşlık etmeyi arzulamayız
            biz!” “Allah’a kavuşacakları gün: ‘Selâm!’ iltifatı ile karşılanırlar. O, onlara pek
            değerli ve cömertçe bir mükâfat hazırlamıştır.” “Rabb-i Rahim’den sözle olan bir
            selâm yine onlara...” “Bütün milletler içinden selâm var Nûh’a.” “Selam olsun
            İbrahim’e.” “Selam olsun Mûsâ ile Harun’a.” “Selam olsun İlyas’a.” “Selam bütün
            peygamberlere. Bütün hamdler Âlemlerin Rabbi Allah’adır.” “Rabbilerini sayıp
            O’na karşı gelmekten sakınanlar ise bölük bölük Cennet’e sevkolunurlar. Nihayet
            oraya varıp da kapıları açılınca Cennet bekçileri selâm olsun sizlere, ne mutlu size!
            Haydi, ebediyyen kalmak üzere, giriniz oraya!” derler.” “Şimdi sen onlardan yüz
            çevir ve: ‘Selâm size!’ de. Artık yakında mâruz kalacakları âkıbeti öğrenirler.”
            “Haydi, selâmetle girin oraya, bugün artık ebediyet günüdür!” “Onlar yanına
            varınca: ‘Selam!’ dediler. O da: ‘Size de Selam!’ diye cevap verdi, ama içinden:
            Bunlar tanımadığım kimseler, hayırdır inşaallah! dedi.” “Onlar Cennet’te ne boş bir
            söz, ne de günaha sokan bir laf işitmezler. İşittikleri söz, hep, “selâm! Selâm!”
            sesleridir.” “Selâm sana ashâb-ı yeminden!” “Cehennemliklerle Cennetlikler elbette
            bir olmaz. Felah ve başarıya erenler, Cennetliklerdir. Eğer Biz bu Kur’ân’ı bir dağın
            tepesine indirseydik onun, Allah’a ta’zîmi sebebiyle başını eğip parçalandığını
            görürdün. İşte bunlar birtakım misallerdir ki düşünüp istifade etmeleri için, Biz
            onları insanlara anlatıyoruz. Allah’tır gerçek İlah! O’ndan başka yoktur ilah.
            Görünmeyen ve görünen her şeyi bilir. O Rahmandır, Rahîmdir. Allah’tır gerçek İlah!
            O’ndan başka yoktur ilah! O Melik’tir, Kuddûs’tür, Selâm’dır, Mü’min’dir,
            Müheymin’dir, Azîz’dir, Cebbâr’dır, Mütekebbir’dir. Allah, müşriklerin
            iddialarından münezzeh ve yücedir. Allah o gerçek İlahtır ki Halık’tır, Bârî’dir,
            Musavvir’dir. Hâsılı, en güzel isimler ve vasıflar O’nundur. Göklerde ne var, yerde
            ne varsa hepsi O’nu tesbih ve tenzih eder. O, Azîz’dir, Hakîm’dir.” “Biz Kur’ân’ı
            indirdik Kadir gecesi. Bilir misin nedir kadir gecesi? Bin aydan daha hayırlıdır kadir
            gecesi. O gece Rabbilerinin izniyle Ruh ve melekler, her türlü iş için iner de iner.
            Artık o gece bir selâmettir gider, tâ tan ağarana kadar.”
            Çarşamba Virdi: Virdü’t-Tehlîl
            Rahman ve Rahîm Allah’ın adıyla
            “Hepinizin İlahı tek İlahtır. O’ndan başka ilah yoktur. O, Rahmandır, Rahîmdir.”
            “Allah o İlâhtır ki Kendisinden başka ilah yoktur. Hayydır, Kayyûmdur, kendisini ne
            bir uyuklama, ne uyku tutamaz. Göklerde ve yerde ne varsa O’nundur. İzni olmadan
            huzurunda şefaat etmek kimin haddine? Yarattığı mahlûkların önünde ardında ne
            var, hepsini bilir. Mahlûklar ise O’nun dilediğinden başka, ilminden hiçbir şey
            kavrayamazlar. O’nun Kürsîsi gökleri ve yeri kaplamıştır.” “Elif, Lâm, Mîm. Allah o
            İlahtır ki Kendinden başka ilah yoktur. Hayy O’dur, Kayyûm O’dur.” “Ne yerde, ne
            de gökte hiçbir şey Allah’a gizli kalmaz. O’dur ki annelerinizin rahimlerinde size
            dilediği şekli verir. O’ndan başka ilah yoktur. Azîz’dir, Hakîm’dir. (mutlak galip, tam
            hüküm ve hikmet sahibidir).” “Allah’tan başka ilah bulunmadığına şahit bizzat
            Allah’tır. Bütün melekler, hak ve adaletten ayrılmayan ilim ehli de bu gerçeğe, Azîz
            ve Hakîm (mutlak galip, tam hüküm ve hikmet sahibi) Allah’tan başka ilah
            olmadığına şahittirler.” “Allah, o hak mâbuddur ki Kendisinden başka hiçbir ilah
            yoktur. Kıyamet günü hepinizi bir araya toplayacaktır. Bunda hiç şüphe yoktur.
            Allah’tan daha doğru sözlü kim olabilir!” “Rabbiniz Allah, işte bu vasıflara sahih
            olan Yüce Zâttır. O’ndan başka ilah yoktur. Her şeyi yaratan O’dur. O halde yalnız
            O’na ibadet edin. Her şeyin idaresi O’nun elindedir.” “Rabbinden sana ne
            vahyolunuyorsa ona tâbî ol. O’ndan başka ilah yoktur. Onun için, sen de
            müşriklerden uzak dur.” “De ki: Ey insanlar! Ben sizin hepinize Allah tarafından
            gönderilen Peygamberim. O ki, göklerin ve yerin hâkimiyeti O’na aittir. O’ndan
            başka ilah yoktur. Hayatı veren de, ölümü yaratan da O’dur. Öyleyse siz de Allah’a
            ve O’nun bütün kelimelerine iman eden o ümmî Nebîye, o Resûle inanın. Ona tâbî
            olun ki doğru yolu bulasınız.” “Yahudiler hahamlarını, Hıristiyanlar rahiplerini ve
            Meryem’in oğlu Mesih’i Allah’tan başka rab edindiler. Halbuki onlara bir tek İlaha
            ibadet etmeleri emrolunmuştu. O’ndan başka ilah yoktur. O, onların ortak koştukları
            şirkten münezzehtir.” “Buna rağmen aldırmaz, yüz çevirirlerse, ey Resûlüm de ki:
            Allah bana yeter. O’ndan başka ilah yoktur. Ben yalnız O’na dayanırım. Çünkü O,
            büyük Arş’ın, muazzam hükümranlığın sahibidir.” “Eğer bu davetinizi kabul
            etmezlerse, bilin ki o ancak Allah’ın ilmiyle indirilmiştir ve O’ndan başka ilah
            yoktur. Nasıl, artık O’na teslim oluyorsunuz değil mi!” “İşte senden önce
            peygamberler gönderdiğimiz gibi, sana vahyettiğimiz kitabı onlara okuman için seni
            de, kendilerinden önce nice milletler geçmiş olan bir millete gönderdik. Onlar ise
            Rahman’a nankörlük eder, O’nu tanımazlar. De ki: O benim Rabbimdir. O’ndan
            başka ilah yoktur. O’na dayandım, tevbem ve dönüşüm yalnız O’nadır.” “Allah
            melekleri, kendi tarafından bir vahiy ile kullarından dilediği kimselere, ‘Ben’den
            başka ilah yoktur. Bana karşı gelmekten sakının!’ diye uyarmak üzere gönderir.”
            “O’dur Allah, O’ndan başka yoktur ilah. En güzel isimler ve vasıflar O’nundur.”
            “Peygamberliğe seçtim seni, öyleyse iyi dinle sana vahyedileni! Muhakkak ki Ben’im
            gerçek İlah. Benden başka yoktur ilah. O halde sen de yalnız Bana ibadet et! Beni
            anmak için namaz eda et!” “Sizin İlahınız yalnız Allah’tır. O’ndan başka ilah yoktur.
            O her şeyi ilmi ile ihata etmiştir.” “Nitekim senden önce hiçbir peygamber
            göndermedik ki ona, ‘Benden başka İlah yok, öyleyse yalnız Bana ibadet edin!’ diye
            vahyetmiş olmayalım.” “Süleyman’a (aleyhisselâm) da şiddetli rüzgarı âmade kıldık.
            Rüzgar, onun emriyle kutlu beldeye doğru eserdi. Çünkü her şeyin gerçek mahiyetini
            Biz biliriz.” “Öyleyse artık şu gerçeği bilin ki Allah yüceler yücesidir. Gerçek
            hükümran O’dur. O’ndan başka ilah yoktur. Pek değerli arşın Rabbidir.” “O’dur
            Allah! O’ndan başka yoktur İlah. Başta da sonda da, dünyada da âhirette de bütün
            hamdler, güzel övgüler O’nadır. Hüküm O’nundur. Sonunda varacağınız yer de
            O’nun huzurudur.” “Allah ile beraber başka hiçbir ilaha yalvarma! O’ndan başka
            ilah yoktur. O’nun vechi (Zâtı) hariç, her şey yok olacaktır. Hüküm O’nundur ve
            hepiniz O’nun huzuruna götürüleceksiniz.” “Çünkü onlara ‘Allah’tan başka ilah yok’
            denildiğinde, kibirlenip kafa tutarlar.” “O, sizi bir tek candan yarattı. Ayrıca ondan
            da eşini meydana getirdi. Size etlerini yemeniz için deve, sığır, koyun ve keçiden
            erkekli ve dişili olmak üzere sekiz çift hayvanın helal olduğunu vahiyle bildirdi. O
            sizi annelerinizin karnında üç karanlık içinde çeşitli yaratılış safhalarından
            geçirmektedir. İşte gerçek İlah olan Allah, bunları yapan Rabbinizdir. Bütün mülk ve
            hâkimiyet O’nundur. O’ndan başka ilah yoktur. Hâlâ nasıl oluyor da hak yoldan
            vazgeçiriliyorsunuz?” “O, aynı zamanda günahları bağışlar, tevbeleri kabul
            buyurur, ama cezalandırması da çetin olup, lütuf ve ihsanı pek geniştir. O’ndan
            başka ilah yoktur. Dönüş yalnız O’na olacaktır.” “İşte Rabbiniz, bütün bunları
            yapan, her şeyi yaratan Allah’tır. O’ndan başka ilah yoktur. Böyle iken nasıl oluyor
            da bu gerçeği kabul etmekten vazgeçirilebiliyorsunuz?” “Tam mânasıyla Diri olan
            yalnız O’dur. O’ndan başka ilah yoktur. Öyleyse ibadeti gönülden olarak ve yalnız
            O’na yapın, yalnız O’na yalvarın. Bütün hamd ve övgüler Âlemlerin Rabbi
            Allah’adır.” “O’ndan başka ilah yoktur. Hayatı veren ve hayatı alıp öldüren de
            O’dur. Sizin ve daha önce gelmiş geçmiş atalarınızın da Rabbidir.” “O halde şu
            gerçeği hiç unutma ki, Allah’tan başka ilah yoktur. Sen hem kendi günahın, hem
            mümin erkeklerin ve mümin kadınların günahı için Allah’tan af dile. Allah, (dünyada)
            dönüp dolaştığınız yeri de, (âhirette) varıp duracağınız yeri de pek iyi bilir.”
            “Cehennemliklerle Cennetlikler elbette bir olmaz. Felah ve başarıya erenler,
            Cennetliklerdir. Eğer Biz bu Kur’ân’ı bir dağın tepesine indirseydik onun, Allah’a
            ta’zîmi sebebiyle başını eğip parçalandığını görürdün. İşte bunlar birtakım
            misallerdir ki düşünüp istifade etmeleri için, Biz onları insanlara anlatıyoruz.
            Allah’tır gerçek İlah! O’ndan başka yoktur ilah. Görünmeyen ve görünen her şeyi
            bilir. O Rahmandır, Rahîmdir. Allah’tır gerçek İlah! O’ndan başka yoktur ilah! O
            Melik’tir, Kuddûs’tür, Selâm’dır, Mü’min’dir, Müheymin’dir, Aziz’dir, Cebbar’dır,
            Mütekebbir’dir. Allah, müşriklerin iddialarından münezzeh ve yücedir. Allah o
            gerçek İlahtır ki Hâlık’tır, Bârî’dir, Musavvir’dir. Hâsılı, en güzel isimler ve vasıflar
            O’nundur. Göklerde ne var, yerde ne varsa hepsi O’nu tesbih ve tenzih eder. O,
            Azîz’dir, Hakîm’dir.” “Allah’tır gerçek ilah! O’ndan başka yoktur ilah! Müminler
            yalnız Allah’a dayanıp güvenmelidirler.” “O doğunun da batının da Rabbidir.
            O’ndan başka İlah yoktur. O halde sen de yalnız O’nun himayesine sığın, yalnız O’na
            güven!”
            Perşembe Virdi: Virdü’d-Dua
            Rahman ve Rahîm Allah’ın adıyla
            “İbrahim ile İsmail (aleyhimesselâm) Beytullah’ın temellerini yükseltirken şöyle dua
            ediyorlardı: Ey bizim Kerîm Rabbimiz! Yaptığımız bu işi kabul buyur bizden!
            Hakkıyla işiten ve bilen ancak Sensin. Ey bizim Kerîm Rabbimiz! Bizi, yalnız Sana
            boyun eğen Müslüman kıl. Soyumuzdan da yalnız Sana teslimiyet gösteren bir
            Müslüman ümmet yetiştir. Ve bizlere ibadetimizin yollarını göster, tevbelerimizi
            kabul buyur. Muhakkak ki tevbeleri en güzel şekilde kabul eden, çok merhametli olan
            ancak Sensin! Ey bizim Hakîm Rabbimiz! Onların içinden öyle bir resûl gönder ki;
            Kendilerine Senin âyetlerini okusun, onlara kitabı ve hikmeti öğretsin. Ve onları
            tertemiz kılsın. Muhakkak ki Azîz Sensin, Hakîm Sensin. (Üstün kudret, tam hüküm ve
            hikmet sahibisin!)” “Hac ibadetlerinizi tamamlayınca, vaktiyle atalarınızı anıp
            onlarla öğündüğünüz gibi, hatta daha fazla, daha hürmetle Allah’ı anın! Bazı
            kimseler: ‘Ey Yüce Rabbimiz, bize vereceğini bu dünyada ver!’ derler. Bunların
            âhirette nasipleri yoktur. Bazıları da, ‘ey Yüce Rabbimiz! Bize bu dünyada da iyilik
            ve güzellik ver, âhirette de iyilik ve güzellik ver ve bizi cehennem ateşinden koru!’
            derler.” “Talut’un beraberindeki müminler ise Câlut ile ordusuna karşı çıkınca
            dediler ki: Ya Rabbenâ! Üstümüze (gürül gürül) sabır yağdır, Ayaklarımıza sebat ver
            ve kâfir topluluğa karşı bizi muzaffer eyle!” “Peygamber, Rabbi tarafından kendisine
            ne indirildi ise ona iman etti, müminler de! Onlardan her biri Allah’a, meleklerine,
            kitaplarına ve peygamberlerine iman etti. ‘O’nun resûllerinden hiçbirini diğerinden
            ayırt etmeyiz.’ dediler ve eklediler: ‘İşittik ve itaat ettik ya Rabbenâ, affını dileriz,
            dönüşümüz Sanadır.’ Allah hiçbir kimseyi güç yetiremeyeceği bir şekilde yükümlü
            tutmaz. Herkesin kazandığı iyilik kendi lehine, işlediği fenalık da kendi aleyhinedir.
            Ya Rabbenâ! Eğer unuttuk veya kasıtsız olarak yanlış yaptıysak bundan dolayı bizi
            sorumlu tutma! Ya Rabbenâ! Bizden öncekilere yüklediğin gibi ağır yük yükleme! Ya
            Rabbenâ! Takat getiremeyeceğimiz şeylerle bizi yükümlü tutma! Affet bizi, lütfen
            bağışla kusurlarımızı, merhamet buyur bize! Sensin Mevlâmız, yardımcımız! Kâfir
            topluluklara karşı Sen yardım eyle bize!” “Ey bizim kerîm Rabbimiz, bizi doğru yola
            ilettikten sonra kalblerimizi saptırma ve katından bize bir rahmet bağışla. Şüphesiz
            bağışı bol olan Vehhâb Sensin Sen. Rabbimiz! Sen, geleceğinde hiç şüphe olmayan
            bir günde bütün insanları bir araya toplayacaksın. Allah sözünden asla dönmez.” “O
            müttakiler: Ey bizim kerim Rabbimiz! biz iman ettik, günahlarımızı bağışla ve bizi
            cehennem azabından koru! diye yalvarırlar.” “Rabbenâ! İndirdiğin kitaba iman edip
            Elçinin yolunu tuttuk. Sen de bizi, birliğini ve nebîlerini tanıyan şahitlerle birlikte
            yaz!” “Onların bu durumda dedikleri sadece şu oldu: Ey bizim kerîm Rabbimiz!
            Günahlarımızı ve işlerimizdeki aşırılıklarımızı affet! Ayaklarımızı hak yolda sabit kıl
            ve kâfirler gürûhuna karşı bize yardım eyle!” “Onlar ki Allah’ı gâh ayakta divan
            durarak, gâh oturarak, gâh yanları üzere zikreder, göklerin ve yerin yaratılışı
            hakkında düşünür ve derler ki: Ey Yüce Rabbimiz! Sen bunları gayesiz, boşuna
            yaratmadın. Seni bu gibi noksanlardan tenzih ederiz. Sen bizi o ateş azabından koru!
            Ey Yüce Rabbimiz! Sen kimi ateşe koyarsan, muhakkak onu rezil edersin. Zalimlerin
            hiçbir yardımcısı yoktur! Rabbenâ! Biz, imana çağıran ve ‘Rabbinize inanın!’ diye
            tevhide dâvet eden bir zâtı duyduk ve icabet ettik. Artık Sen bizi affet, kusurlarımızı
            bağışla ve iyilerin ölümünü bize de nasip eyle! Rabbenâ! Resûllerin vasıtasıyla bize
            vaad ettiğin mükâfatları bize lütfet, bizi kıyamet günü rezil ve perişan eyleme. Sen
            asla sözünden dönmezsin!” “Size ne oluyor ki Allah yolunda ve çaresizlik içinde
            bırakılan: “Ey büyük Rabbimiz! Ahalisi zalim olan şu memleketten bizi kurtarıp
            çıkar. Tarafından bir sahip gönder, katından bir yardımcı yolla! diye yalvarıp
            yakaran bir kısım erkekler, kadınlar ve çocuklar uğrunda düşmanla
            çarpışmıyorsunuz?” “Peygambere indirilen Kur’ân’ı dinledikleri vakit, onda âşina
            oldukları gerçeği bulmaları sebebiyle gözlerinin yaşla dolup taştığını görür ve şöyle
            dediklerini işitirsin: İman ettik Rabbenâ! Bizi de hakka şahitlik edenlerle beraber
            yaz!” “Meryem’in oğlu İsa: Ey büyük Rabbimiz! Ey yüce Allah’ım! Bize gökten bir
            sofra indir ki bizim hem evvelimiz, hem âhirimiz (yani ümmetimizin tamamı) için o
            gün bir bayram olsun ve Senden bir mûcize olsun. Bizi rızıklandır, zira rızkı yalnız ve
            yalnız Sen verirsin dedi.” “De ki: Rabbim beni doğru yola, İbrahim’in (aleyhisselâm)
            dimdik ayakta duran, bâtıldan uzak, tamamen Hakka yönelmiş tevhid dinine iletti. O,
            asla müşriklerden olmamıştı. De ki: Benim namazım da, her türlü ibadetlerim de,
            hayatım da ölümüm de hep Rabbülalemin olan Allah’a aittir. Eşi ortağı yoktur
            O’nun. Bana verilen emir budur. O’na ilk teslim olan da benim. De ki: Allah her
            şeyin Rabbi iken ben O’ndan başka bir rab mi ararım? Herkesin kazandığı, yalnız
            kendisine aittir. Hiçbir günahkâr, başkasının günahını yüklenmez. Sonunda hep
            dönüp Rabbinizin huzuruna varacaksınız. O da içinde bulunduğunuz ihtilafın
            içyüzünü, işin gerçeğini size bildirecektir. O’dur ki sizi dünyada halifeler yapmış ve
            verdiği nimetlerle sizi denemek için kiminizi kiminize üstün kılmıştır. Muhakkak ki
            Rabbin, cezalandırmayı dilediğinde işi çarçabuk bitirir ve muhakkak O Ğafûr’dur,
            Rahîm’dir (affı, merhamet ve ihsanı pek boldur).” “Ey bizim Rabbimiz, kendimize
            yazık ettik. Şayet Sen kusurumuzu örtüp, bize merhamet buyurmazsan, en büyük
            kayba uğrayanlardan oluruz diye yalvarıp yakardılar.” “Rabbiniz o Allah’tır ki
            gökleri ve yeri altı günde yarattı. Sonra da arşa çıktı (hükmünü yürüttü). O Allah ki
            geceyi, durmadan onu kovalayan gündüze bürür. Güneş, Ay ve bütün yıldızlar hep
            O’nun buyruğu ile hareket ederler. İyi bilesiniz ki yaratmak da, emretmek de O’na
            mahsustur. Evet, O Rabbülâlemin olan Allah ne yücedir! Rabbinize için için
            yalvararak, başka nazarlardan uzak, gizlice dua edin. Gerçekten O, haddi aşanları
            hiç sevmez. Düzeltilmiş olan ülkeyi ifsat etmeyin! Hem endişe, hem de ümit ile O’na
            yalvarın. Muhakkak ki Allah’ın rahmeti iyi kimselere yakındır.” “Allah bizi sizin o
            bâtıl dininizden kurtardıktan sonra kalkıp tekrar dininize dönecek olursak Allah’a
            büyük bir iftira atmış oluruz. Allah göstermesin, sizin inancınıza dönmemiz kesinlikle
            mümkün değil! Rabbimizin ilmi her şeyi kapsar. Biz yalnız Allah’a dayanırız. Ey
            bizim Rabbimiz! Bizimle şu halkımız arasında Sen âdil hükmünü ver, haklı haksız
            açığa çıksın. Sen elbette hüküm verenlerin en iyisisin!” “Senin bize gazabın da sırf
            Rabbimizin bize gelen âyetlerine iman etmemizden! Biz de O’na yönelerek deriz ki:
            Ey bizim büyük Rabbimiz! Sabır kuvvetiyle doldur kalbimizi, yağmur gibi sabır
            yağdır üzerimize ve sana teslimiyette sebat eden kulların olarak canımızı teslim al!”
            “Ne vakit ki yaptıklarının saçmalığını anlayıp son derece pişman oldular ve
            saptıklarını gördüler, yemin olsun ki, dediler, eğer Rabbimiz bize merhamet etmez ve
            bizi affetmezse, muhakkak her şeyimizi kaybedenlerden oluruz.” “Musa (aleyhisselâm):
            Ya Rabbî, dedi, beni ve kardeşimi affet. Rahmetine bizi de dahil et; çünkü merhamet
            edenlerin en merhametlisi Sensin Sen!” “Sensin bizim Mevlâmız! Affet bizi,
            merhamet eyle! Sen affedenlerin en hayırlısısın! Bize bu dünyada da, âhirette de
            iyilik nasib et. Biz Sana yöneldik, Senin yolunu tuttuk!” “Şöyle cevap verdiler: “Biz
            de Allah’a dayanıp güvendik. Ey Yüce Rabbimiz! Bizi o zalim kimselerin işkenceleri
            ile imtihan etme.” “Musa (aleyhisselâm): Rabbenâ! dedi. Sen Firavun ile onun ileri
            gelen yardımcılarına dünya hayatında muazzam zinet, haşmet ve servet verdin. Ey
            Yüce Rabbimiz! İnsanları neticede Senin yolundan saptırsınlar diye mi onlara bu
            imkânı verdin? Rabbenâ! Mahvet, sil süpür onların servetlerini ve kalblerini şiddetle
            sık! Belli ki o acı azabı görmedikçe onlar imana gelmeyecekler.” “Ben benim de,
            sizin de Rabbiniz olan Allah’a dayanıp güvendim. Hiçbir canlı yoktur ki mukadderatı
            O’nun elinde olmasın. Rabbimin gösterdiği yol elbette tam istikamet üzeredir.”
            “İbrahim (aleyhisselâm), bir vakitler şöyle demişti: Ya Rabbî! Burayı emin bir belde kıl,
            beni de evlatlarımı da putlara tapmaktan uzak tut! Ya Rabbî! Doğrusu onlar (putlar)
            insanların birçoğunu saptırdılar. Artık bundan sonra kim bana tâbi olursa, o
            bendendir. Kim de bana karşı gelirse o da Senin merhametine kalmıştır, şüphesiz Sen
            Ğafûrsun, Rahîmsin! Ey Kerîm Rabbimiz! Ben zürriyetimden bir kısmını senin kutsal
            mâbedinin yanında, ekin bitmez bir vâdide yerleştirdim. Ey Kerîm Rabbimiz! Namazı
            gereğince kılsınlar diye böyle yaptım. Ya Rabbî! Artık insanların bir kısmının
            gönüllerini onlara doğru yönelt, onları her türlü ürünlerden rızıklandır ki Sana
            şükretsinler! Ey Yüce Rabbimiz! Biz ister gizleyelim, ister açığa vuralım, yaptığımız
            her şeyi bilirsin. Zaten göklerde ve yerde Allah’a gizli kalan hiçbir şey yoktur. Hamd
            olsun Allah’a ki, hayli yaşlı olmama rağmen, bu ihtiyarlık halimde İsmâil ve İshak’ı
            (aleyhimesselâm) bana ihsan etti. Şüphesiz ki Rabbim duayı kabul buyurur. Ya Rabbî!
            Beni de, neslimi de namazı devamlı olarak ve gereği gibi kılan kullarından eyle!
            Duamı, lütfen kabul buyur Ya Rabbî! Ey Kerîm! Beni, annemi, babamı ve bütün
            müminleri kıyamet günü affeyle.” “Şefkatle, tevazu ile onlara kol kanat ger ve şöyle
            dua et: Ya Rabbî, onlar küçüklüğümde nasıl beni ihtimamla yetiştirdilerse, ona
            mükâfat olarak Sen de onlara merhamet buyur!” “De ki: Ya Rabbî, gireceğim yere
            dürüst olarak girmemi, çıkacağım yerden de dürüst olarak çıkmamı nasib et ve Kendi
            katından beni destekleyecek kuvvetli bir delil ver bana!” “Vakta ki o genç yiğitler
            mağaraya çekildiler. Şöyle niyaz ettiler: Yüce Rabbimiz! Katından bir rahmet ver ve
            şu davamızda doğruluk ve muvaffakiyet ihsan eyle bize!” “Ya Rabbî, dedi, genişlet
            göğsümü, kolaylaştır işimi, çözüver şu dilimin bağını. Ta ki anlasınlar sözümü!”
            “Demek ki gerçek Hükümdar olan Allah çok yücedir. Sana vahyedilmesi henüz
            tamamlanmadan unutma endişesi ile Kur’ân’ı okumada acele etme ve: ‘Ya Rabbî!
            Benim ilmimi artır” de!’ “Ey Yüce Rabbimiz! dediler, doğrusu, korkarız ki o bize son
            derece kötü davranır, hatta ileri gidip daha da azar.” “Eyyûb’u da an! Hani o: ‘Ya
            Rabbî, bu dert bana iyice dokundu. Sen merhametlilerin en merhametli olanısın’ diye
            niyaz etmişti.” “Zekeriyya’yı da (aleyhisselâm) an! Hani o: Ya Rabbî, beni evlatsız, tek
            başıma bırakma ki (lütf edeceğin evlâdım) bana vâris olsun. Bununla beraber iyi
            biliyorum ki, herkes fânidir, herkesten sonra bâkî kalan, bütün vârislerin en iyisi
            olan Sensin Sen!” “Ya Rabbî, beni güvenli ve kutlu bir yere indir. Çünkü en uygun
            şekilde yerleştiren Sensin!” “Sen de ki: ‘Ya Rabbî! Şeytanların vesveselerinden,
            onların yanımda bulunmalarından Sana sığınırım!’ Ahireti inkâr edenlerden birine
            ölüm gelip çatınca, işte o zaman: Ya Rabbî! der, ne olur beni dünyaya geri gönderin,
            ta ki zayi ettiğim ömrümü telafi edip yararlı işler yapayım.” “Kullarımdan, bir kısmı
            ‘inandık ya Rabbî! Affet günahlarımızı, merhamet et bize, çünkü Sen merhamet
            edenlerin en iyisi, en hayırlısısın!’ dediklerinde, onları alaya alan sizler değil
            miydiniz!” “O gün Peygamber: ‘Ya Rabbî, halkım bu Kur’ân’ı terk edip ondan
            uzaklaştılar!’ der.” “Ey Kerîm Rabbimiz, derler, cehennem azabını bizden uzaklaştır!
            Zira onun azabı tahammülü zor, ömür tüketen bir derttir. Ne kötü bir varış yeri, ne
            fena bir yerleşim yeridir orası!” “Ve şöyle niyaz ederler: Ey keremi bol Rabbimiz!
            Bize gözümüzün, gönlümüzün süruru olan temiz eşler ve nesiller ihsan eyle, bizi
            müttakilere önder eyle! İşte onlara, hak yolda sabır ve sebat göstermelerine karşılık,
            kendilerine Cennet’in üstün sarayları verilecek. Oraya selâmla, hürmetle buyur
            edileceklerdir. Hem de devamlı kalmak üzere oraya gireceklerdir. Orası ne güzel
            varış yeri, ne güzel bir yerleşim yeridir! De ki: Duanız olmazsa Rabbim size ne diye
            değer versin ki? Ama siz, ey inkârcılar! Size bildirdiklerimi yalan saydınız. Artık bu
            günahtan yakanızı kurtaramayacaksınız.” “Hiç önemi yok! dediler, Biz zaten
            Rabbimize döneceğiz! İman edenlerin öncüleri olduğumuzdan ötürü umarız ki
            Rabbimiz günahlarımızı affeder.” “Ya Rabbî! Bana hikmet ver ve beni hayırlı
            kulların arasına dâhil eyle!” “Onun sesini işiten Süleyman (aleyhisselâm) tebessüm
            ederek: “Ya Rabbî, dedi, beni nefsime öyle hâkim kıl ki gerek bana, gerek ebeveynime
            ihsan ettiğin nimetlere şükredeyim, Seni razı edecek yararlı işler yapabileyim. Bir de
            lütfedip beni hayırlı kulların arasına dâhil eyle!” “Hemen oradan ayrılıp, hep
            etrafını kontrol ederek endişe içinde şehirden çıktı ve: ‘Şu zalimler güruhunun
            elinden beni halas eyle ya Rabbî!’ diye yalvardı.” “Şöyle derler: Hamd olsun bizden
            her türlü endişeyi gideren Allah’a! Gerçekten Rabbimiz Ğafûr’dur, Şekûr’dur (çok
            affedicidir, kullarının amellerini ve şükürlerini kabul edip mükâfatlarını fazlasıyla
            verir).” “Biz Süleyman’ı (aleyhisselâm) imtihana tâbi tuttuk ve tahtının üzerine bir ceset
            bıraktık. Sonra o, Allah’a sığınıp tekrar tahtına döndü.” “Kulumuz Eyyûb’u da
            hatırla! Hani o Rabbine: ‘Ya Rabbî, şeytan bana bir yorgunluk ve eziyet
            dokundurdu.’ diye yalvarmıştı.” “Arşı taşıyan, bir de onun çevresinde bulunan
            melekler devamlı olarak Rabbilerini zikir ve O’na hamd ederler. O’na gerçekten
            inanır ve müminler için şöylece af dileyip dua ederler: Ey Kerîm Rabbimiz! Senin
            rahmetin ve ilmin her şeyi kaplamıştır! O halde tevbe edenleri ve Senin yoluna tâbi
            olanları, affet ve onları cehennem azabından koru. Ey bizim Kerîm Rabbimiz! Sen,
            onları ve onlarla birlikte babalarından, eşlerinden ve nesillerinden iyi kimseleri
            kendilerine vaad ettiğin Adn cennetlerine yerleştir. Muhakkak ki Sen Azîz ve
            Hakîm’sin (üstün kudret, tam hüküm ve hikmet sahibisin).” “Onlardan sonra gelenler
            (başta muhacirler olarak, kıyamete kadar gelecek müminler): Ey Kerim Rabbimiz,
            derler, bizi ve bizden önceki mümin kardeşlerimizi affeyle! İçimizde müminlere karşı
            hiçbir kin bırakma! Duamızı kabul buyur Rabbenâ, çünkü Sen Raûfsun, Rahîmsin!
            (şefkat ve ihsanın son derece fazladır).” “İbrahim’de (aleyhisselâm) ve onunla beraber
            olanlarda size güzel bir örnek vardır: Hani onlar hemşehrilerine şöyle demişlerdi:
            Bizim, ne sizinle, ne de Allah’tan başka ibadet ettiğiniz şeriklerinizle hiçbir ilişiğimiz
            kalmamıştır. Siz Allah’ın tek İlah olduğuna inanmadıkça, biz sizi reddediyor, bizimle
            sizin aranızda ebedî olarak düşmanlık ve nefret meydana geldiğini ilan ediyoruz. Ne
            var ki İbrahim’in babasına: ‘Senin için Rabbimden af dileyeceğim. Bununla beraber,
            Allah’ın senin hakkında dilediği hiçbir şeyi önlemem mümkün değildir.’ demesi
            başka. Onun ve beraberinde olanların duası şudur: Ey Yüce Rabbimiz! Yalnız sana
            güvenip dayandık, Sana yöneldik ve sonunda da Senin huzuruna varacağız. Ey Ulu
            Rabbimiz! Bizi kâfirlere deneme konusu kılma, affet bizi! Çünkü Sen Azîz ve
            Hakîm’sin (mutlak galip, tam hüküm ve hikmet sahibisin).” “Ey iman edenler!
            Samimî ve kesin bir dönüşle Allah’a tevbe ediniz! Böyle yaparsanız Rabbinizin sizin
            günahlarınızı affedeceğini, sizi içinden ırmaklar akan cennetlere yerleştireceğini
            umabilirsiniz. O gün Allah, Peygamberini ve onun beraberindeki müminleri
            utandırmaz. Onların nûru, önlerinden ve sağ taraflarından sür’atle ilerler. Şöyle
            derler onlar: Ey Kerim Rabbimiz! Nûrumuzu artırdıkça artır ve tamamına erdir,
            kusurlarımızı affet, çünkü Sen her şeye Kadîr’sin!”</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            “Rahman ve Rahîm Allah’ın adıyla. Bütün hamdler, övgüler Âlemlerin Rabbi
            Allah’adır. Rahman ve Rahîm O’dur. Din gününün, hesap gününün tek hâkimidir.
            (Haydi, öyleyse deyiniz): “Yalnız Sana ibadet eder, yalnız Senden medet umarız.”
            Bizi doğru yola, nimet ve lütfuna mazhar ettiklerinin yoluna ilet. Gazaba
            uğrayanların ve sapkınlarınkine değil.” “Elif, Lâm, Mîm. İşte Kitap! Şüphe yoktur
            O’nda. Rehberdir müttakîlere! O müttakiler ki gayb âlemine inanırlar. Namazlarını
            tam dikkatle îfâ ederler. Kendilerine ihsan ettiğimiz nimetlerden infakta bulunurlar.
            Hem Sana indirilen kitabı, hem de Senden önce indirilen kitapları tasdik ederler.
            Ahirete de kesin olarak inanırlar. İşte bunlardır Rabbileri tarafından doğru yola
            ulaştırılanlar. Ve işte bunlardır felah bulanlar. ” “Hepinizin ilahı tek ilahtır. O’ndan
            başka ilah yoktur. Rahman ve Rahîm O’dur.” “Allah o ilahtır ki, Kendisinden başka
            ilah yoktur. Hayy’dır, Kayyûm’dur. ” “Allah’tan başka ilah bulunmadığına şahit
            bizzat Allah’tır. Bütün melekler, hak ve adaletten ayrılmayan ehl-i ilim de bu
            gerçeğe, Azîz ve Hakîm (mutlak galip, tam hüküm ve hikmet sahibi) Allah’tan başka
            ilah olmadığına şahittirler. Allah katında hak din İslâm’dır.”
            Aciz ve hakir bir kulu olarak ben de rubûbiyetini ikrar, vahdaniyetini tasdîk ile
            Cenab-ı Allah’ın şâhit olduğu bu yüce hakikate şehadet eder ve bu şehadetimi kıyamet
            gününe kadar Yüce Allah’a emanet olarak bırakırım. “Muhakkak ki Rabbim her şeyi
            görüp gözetlemekte ve en güzel şekilde korumaktadır.” “En güzel muhafaza eden
            Allah’tır. O Merhametliler Merhametlisi’dir.” “Göklerin ve yerin hazinelerinin
            anahtarları O’nun nezdindedir. Dilediğinin nasibini bollaştırır, dilediğinin de
            daraltır. Çünkü O, her şeyi bildiği gibi her duruma en uygun olanı da bilir.”
            Dinimde, dünyamda, âhiretimde, emanetimde; hayatımda, vefatımda ve öldükten sonra
            bana gam ve tasa verecek her şeye karşı, Kerîm Zâtıyla Allah bana yeter. İki cihanda
            kendim, ailem, malım, çocuklarım, bütün arkadaşlarım için hareket ve sükûn halinde,
            faydayı celb ve zararı def’ hususunda, kadîm saltanatıyla Allah bana yeter. “Allah bana
            yeter. O’ndan başka ilah yoktur. Ben yalnız O’na dayanırım. Çünkü O, büyük Arş’ın,
            muazzam hükümranlığın sahibidir.” “Onlara karşı Allah sana yeter. O Semî’ ve
            Alîm’dir, her şeyi işitir, her şeyi bilir. ” “Nusret ve zafer, ancak (mutlak galip, tam
            hüküm ve hikmet sahibi), Azîz ve Hakîm olan Allah nezdinden gelir.” “Kim Allah’a
            gönülden sımsıkı bağlanırsa muhakkak ki o doğru yola konulmuştur.” Dünya ve
            ukbada uzaklığın ateşinden ve elemli azaptan Yüceler Yücesi, azamet tahtının yegâne
            sultanı olan Allah’a sığındım ve gönülden sımsıkı O’na bağlandım. İşimi Allah’a havale
            ve tefvîz eyledim. Şüphesiz ki Yüce Allah kullarının her halini görür. Dosdoğru yola
            ileten de O’dur. Celâl-i izzeti için zevâl, rahmetinin hazineleri için bitiş ve tükeniş asla
            söz konusu değildir. Allah neyi dilerse o olur, neyin olmamasını dilerse o da olmaz.
            Allah azîmüşşandır. Gerçek havl ve kuvvet Azîz ü Hakîm Allah’a aittir ve O’nun lütfu
            iledir. Koruyup gözeten ve her zaman keremini sergileyen Hafîz u Kerîm Allah’ın
            dilediğinden başka, Kendim için ne bir faydayı celbetmeye ne de bir zararı defetmeye
            mâlik değilim. Hasetçi düşmanın ve mütemerrit şeytanın şerrinden, Kendisi için acz
            asla söz konusu olmayan Kâdir u Kâhir u Vâcid, mutlak fazl ve şeref sahibi Mâcid
            Allah’a sığınıyorum. Muhakkak ki Allah, her şeyi işiten ve bilen Semî’ u Alîmdir.
            “Allah o ilahtır ki Kendisinden başka ilah yoktur. Hayy’dır, Kayyûm’dur. Kendisini
            ne bir uyuklama, ne de uyku tutar. Göklerde ve yerde ne varsa O’nundur. İzni
            olmadan huzurunda şefaat etmek kimin haddine? Yarattığı mahlûkların önünde,
            ardında ne var, hepsini bilir. Mahlûklar ise O’nun dilediğinden başka, ilminden
            hiçbir şey kavrayamazlar. O’nun kürsüsü gökleri ve yeri kaplamıştır. Gökleri ve yeri
            koruyup gözetmek O’na ağır gelmez; O öyle ulu, öyle büyüktür. Dinde zorlama
            yoktur. Doğru yol, sapıklıktan; hak, bâtıldan ayrılıp belli olmuştur. Artık kim tağutu
            reddedip Allah’a iman ederse, işte o, kopması mümkün olmayan en sağlam kulpa
            yapışmıştır. Allah her şeyi işitir, bilir.” Ben de Azîm olan Allah’a inandım ve her türlü
            mezmûm tağut ve putu reddettim. Hayy, Kayyûm, Kâdir ve Alîm olan Allah’a tevekkül
            ettim. Sevip hoşnut olduğu, Yüce Zâtına yaraşır şekilde çok, güzel ve bereketli
            hamdlerle Allah’a hamd ediyorum. Verdiği nimetlerine karşılık olacak ve yüce
            kereminden gelecek daha başka lütufları celbedecek bir hamdle Allah’a hamd
            ediyorum. Bilebildiğim veya bilemediğim hamde layık bütün icrâatından dolayı,
            bilebildiğim ve bilemediğim bütün hamdlerle Allah’a hamd ediyorum. Bildiğim yahut
            bilmediğim bütün nimetlerinden dolayı Allah’a şükrediyorum. Muvaffakiyetim ve
            korunup kollanmam yalnız en Yüce, en Azîz, en Büyük ve en Kerîm olan Allah (ın
            inayeti) iledir.
            Lütufta bulunup beni Din-i İslâm’a hidayet buyuran, âlem-i ervah ve ecsamda fazl u
            ihsanlarıyla tafdîl eden; Rûh-u Seyyidi’l-Enâm, Müslümanların yegâne rehberi,
            insanlığın ufkundaki dolunay, varlığı vücut sadefinin en saf incisi Hazreti Muhammed
            ümmetinden eyleyen Allah’a hamd olsun. En çok, en devamlı, en güzel, en faydalı ve en
            bereketli, iki cihanda O’nun şanına yakışır, ta’zîm ve tekrîm dolu salât ü selâmlar O
            Seyyidü’l-âlemîn ve Fahru’l-müslimîn Efendimiz üzerine olsun. Aynı zamanda bir fazl u
            in’am olarak bütün meleklere, enbiya ve mürselîne ve onların hakka ve İslâm’a destek
            ve zahîr olan bütün ashâb ve etbâına olsun. Başta Efendimiz olmak üzere onların
            hepsini şahit tutarak, Allah’tan başka bir ilah bulunmadığına, O’nun yegâne ilah
            olduğuna, şerîki ve ortağı olmadığına, O Yüceler Yücesi’nin, her varlığın Kendisine
            muhtaç olduğu fakat Kendisinin hiçbir şeye muhtaç olmadığı bir Vâhid, Samed, Ferd ve
            Vitr olduğuna, eş ve evlat edinmekten münezzeh bulunduğuna, “doğurmamış ve
            doğmamış; hiçbir şey de Kendisine denk olmamış” yüce hakikatinin yegâne sahibi
            olduğuna şehadet ediyorum. Yine, Nebiy-yi Ekrem Efendimiz Hazreti Muhammed
            Mustafa’nın (aleyhissalâtü vesselâm), Allah’ın, her şeyin özü, usâresi olan seçkin kulu ve
            elçisi, mutlaka örnek alınması gerekli olan emîn peygamberi, gündüzün güneşi, gecenin
            dolunayı, veraların nuru, ezelden ebede ins ve cin âlemlerinin tanıyıp itaat ve ittiba
            etmekle memur bulundukları, iki cihanda yardıma ihtiyacı olanların şefaatçisi yegâne
            Zât olduğuna şehadet ediyorum. Yine şehadet ediyorum ki, Cenab-ı Allah’ın Kur’ân-ı
            Azîmüşşan’da inzal buyurduğu ne varsa hepsi haktır ve o kelâm ve vahy-i İlâhî hak ile,
            Hak Teâlâ’nın insanlar üzerindeki ve insanların fert ve cemiyet olarak diğerleri
            üzerindeki haklarının künhünü muhtevi, hakkı açıklayan, bâtıldan ve eğrilikten müberrâ
            ve mahza hakkı, adaleti ve sıdkı gösteren bir hidayet düsturu olarak inmiştir. Yine
            onları şehadetime şahit tutarak ikrar ediyorum ki, Kur’ân-ı Azîm’e evvel ve âhir
            inandım. Zâhir-bâtın, içinde ne varsa hepsini ve O Emîn Elçi’nin (aleyhi elfü elfi salâtin ve
            selâm) bütün getirdiklerini kabul ettim. Şehadet ederim ki, Cennet hak, Cehennem hak,
            nebîler (alâ nebiyyina ve aleyhimüsselâm) hak, kitap ve sahîfelerindekiler hak, kıyamet hak,
            Hakk’ın beşîr/müjdeci ve nezîr/inzar edip uyarıcı olarak gönderdiği Muhbir-i Sâdık
            Efendimiz’in kıyamet hakkındaki bütün beyanları da haktır. Yine şehadet ederim ki,
            kabirden dirilme hak, dirildikten sonra hesaba çekilme hak, kabir hayatıyla alâkalı diğer
            haber verilenler hak, şefaat hak, rü’yet-i Cemâlullah hak, Nebiy-yi Ekrem ve Habîb-i
            Hudâ Efendimiz’in bütün lâl ü güher beyanları haktır. Efendimiz’i, melâike-i kiramı,
            bütün enbiya ve mürselîni ve onların Din’e zahîr olan ashâb ve etbâını şâhit tutarak
            beyan ediyorum ki, Efendimiz’in inandığı Rabbine ben de inandım ve O’na dayandım.
            Vaz’ buyurduğu Din’den razı oldum ve yalnız o Din’e itimat ettim. Sohbet-i Nebeviyye
            Devlet-i Refîası ile müşerref ashâbının ve ahbâbının razı olup itikat ettiği gibi, Resûl-i
            Müctebâ Efendimiz’in bütün beyanlarından ben de razı oldum ve hepsine itikat ettim.
            Hazreti Muhammed’e (aleyhissalâtü vesselâm) inanan bütün müminleri kendime kardeş,
            Kur’ân-ı Mübîni imam ve âyât ü beyyinâtıyla insanlar arasındaki hükümlerde biricik
            hakem bildim ve öyle inandım. İşte ikrar ettiğim bu dinimi, imanımı, şehadetimi,
            kulluğumu, nezdinde hiçbir emanet zayi olmayan, yanındaki hazineler asla tükenmeyen
            ve in’am ve ihsanları bütün mahlûkatı kuşatan Rabbim’e emanet ediyorum.
            Allahım! Her türlü korku ve endişe için, “lâilâheillallah/Allah’tan başka ilah yoktur”;
            her nimet için “elhamdülillah/hamd yalnız Allah’adır”; her kolaylık ve bolluk için,
            “eşşükru lillah/şükür sadece Allah’adır”; hayret ve hayranlık uyandıran her bir şey
            için, “Sübhanallah/Allah bütün noksanlardan pak ve müberrâ, bütün kusurlardan
            mukaddes ve muarrâdır”; her bir günah için, “estağfirullah/bağışlanmamı Allah’tan
            isterim”; her musibet için “innâ lillah/Allah’tan geldik ve O’na aitiz”; her darlık ve
            zorluk için, “hasbiyallah/Allah bana yeter”; kaza ve kaderin her türlüsü için,
            “tevekkeltü alallah/Allah’a tevekkül ettim”; ibadetleri yerine getirebilmek ve
            mâsiyetlerden uzak durabilmek için, “lâ havle velâ kuvvete illâ billah/kulluk yapmak
            ve mâsiyetlerden uzak durmak için ihtiyacım olan havl ve kuvvet yalnız Allah
            nezdindedir”; her gam ve tasa için “maşâallah/Allah neyi dilerse o olur” sırlı
            kelimelerini hazırladım.
            Hiçbir şey Kudreti Sonsuz Allah’a galebe edemez fakat O, her şey üzerinde hükmü
            geçerli olan, dilediği kullarını yardımıyla destekleyen bir Gâlib-i Mutlak’tır. Hiçbir şey
            O’ndan müstağni olamaz. O ise her şeyden müstağni bir Ğaniy-yi Mutlaktır. “Bütün
            mahlûkların rızıklarını veren, kâmil kuvvet ve tam iktidar sahibi olan Allah
            Teâlâdır.” “İyi bilesiniz ki yaratmak da, emretmek de O’na mahsustur. Evet o
            Rabbülâlemin olan Allah ne yücedir!” Her şey ve herkesin üzerinde tasarruf sahibi,
            hakkı açıklayan, varlığı kendinden ve değişmeyen bir zât olan Allah’tan başka bir ilah
            yoktur. Server-i Enbiya (aleyhi ekmelüttehâyâ) Efendimiz O’nun her vaadi sadık ve emîn
            Resûlüdür. Allah’tan başka bir ilah yoktur, Ma’bud-u bi’l-hak ve Maksud-u bi’listihkak
            sadece O’dur. Mülk O’nundur; hamd O’nadır. Hayat veren O, emaneten verdiği
            hayatı geri alan O, ölümden uzak ezelî ve ebedî hayatın sahibi O’dur. Hayır O’nun
            elindedir. O her şeye gücü yeten bir Kâdir-i Mutlak’tır. “Göklerde, yerde ve ikisi
            arasında olan her şeyin hâkimiyeti Allah’ındır. Dönüş de O’na olacaktır.” “Sözü
            haktır. Sûra üfleneceği gün de hâkimiyet O’nundur. Görünmeyeni de, görüneni de,
            olmuşu da, olacağı da O bilir. O, Hakîm ve Habîr’dir (tam hüküm ve hikmet sahibi ve
            her şeyden hakkıyla haberdardır).” Allah bana yeter; O tevekkül edilecek ne güzel
            vekîldir! Ne güzel Mevlâ, ne güzel yardımcıdır O! “O’nun benzeri hiçbir şey yoktur.
            O, her şeyi hakkıyla işitir ve bilir.” Her şey O’na muhtaç, O ise -mahlûk olmaları
            itibariyle aslında hepsi küçük olan- küçük büyük her şeyden müstağnidir. Kullarının
            bütün sırlarından da haberdardır. O Kudreti Sonsuz için her iş kolaydır. Azametli
            kudretiyle neyi dilerse onu dilediği gibi yapar. Ezelî izzetiyle de dilediği gibi
            hükmeder. “Gecede ve gündüzde barınan her şey O’nundur. O her şeyi işitir ve bilir.”
            “Bütün hamdler, övgüler göklerin Rabbi, yerin Rabbi ve Âlemlerin Rabbi Allah’a
            mahsustur. Göklerde ve yerde ululuk yalnız O’na aittir. Azîz ve Hakîm O’dur (üstün
            kudret, tam hüküm ve hikmet sahibidir).”
            Aliyy ü Azîm Allah’tan başka bir ilah yoktur. Halîm ü Kerîm Allah’tan başka bir ilah
            yoktur. Arş-ı Azîm’in Rabbi Allah’tan başka bir ilah yoktur. Melik ü Cebbâr Allah’tan
            başka bir ilah yoktur. Vâhid ü Kahhâr Allah’tan başka bir ilah yoktur. Azîz ü Ğaffâr
            Allah’tan başka bir ilah yoktur. Her şeyden evvel mevcud olan, Ezel Sultanı Allah’tan
            başka bir ilah yoktur. Her şeyden sonra bâkî kalacak Ebed Sultanı Allah’tan başka bir
            ilah yoktur. Her şey fenâ bulduktan sonra bâkî kalacak Allah’tan başka bir ilah yoktur.
            Yolunu şaşırmışların biricik delîli Allah’tan başka bir ilah yoktur. Korku yaşayanların
            emn ü emanı Allah’tan başka bir ilah yoktur. Yardım bekleyenlerin yardımcısı Allah’tan
            başka bir ilah yoktur. Yardımı bütün yardımların en güzeli olan Allah’tan başka bir ilah
            yoktur. En güzel şekilde muhafaza eden Allah’tan başka bir ilah yoktur. Gönülleri ve
            kapalı kapıları en hayırlı şekilde açan Allah’tan başka bir ilah yoktur. Ezelden ebede,
            her zaman mevcûd olan Allah’tan başka bir ilah yoktur. Her yerde sadece Kendisine
            ibadet edilen yegâne Ma’bûd Allah’tan başka bir ilah yoktur. Her dilde zikredilen
            biricik Mezkûr Allah’tan başka bir ilah yoktur. Her iyiliğine mukabil Yüce Zâtına karşı
            şükranla gerilime geçilen yegâne Meşkûr Allah’tan başka bir ilah yoktur. Her an ayrı
            bir işte, ayrı bir şe’nde bulunan Allah’tan başka bir ilah yoktur. Allah’tan başka bir ilah
            yoktur ve yalnız O’na iman edilir. Allah’tan başka bir ilah yoktur ve emn ü eman
            O’ndan gelir. “Allah’tan başka bir ilah yoktur” ikrarımız hiçbir emanetin yüce katında
            zayi olmadığı Allah’a emanettir. Allah’ın sonsuz kelimeleri sayısınca, “lâ ilâheillallah,
            Muhammedün Resûlullah.”
            Allah’tan başka bir ilah yoktur. Yegâne Ma’bud odur. Vaadinde sadıktır. Kulunu
            nusretiyle destekler. Dinine sahip çıkanları azîz eder. Karşı gelen hizipleri karşı
            gelinemeyecek kudretiyle hezimete uğratır. Her şey fenâ bulur; geriye sadece O kalır.
            “Lâ ilâhe illallahu vallahu ekber/Allah’tan başka bir ilah yoktur. Ve büyük Allah’tır. (3
            defa)” Allah’tan başka bir ilah yoktur, Ma’bud-u bi’l-hak ve Maksud-u bi’l-istihkak
            sadece O’dur. Mülk O’nundur; hamd O’nadır. O her şeye gücü yeten bir Kudreti
            Sonsuz’dur. Allah’tan başka bir ilah yoktur ve gerçek güç ve kuvvet Allah’a aittir. Allah
            Sübhan’dır; bütün eksiklerden müberrâdır. Ne yücedir Allah, Allah! Allah Sübhan’dır.
            Ne halîmdir Allah, Allah! Allah Sübhan’dır. Ne kerîmdir Allah, Allah!
            Lütfuyla beni himayesine yerleştiren Yüce Allah’a hamd ü senalar olsun. Beni rahmet
            cennetine misafir eden Yüce Allah’a hamd ü senalar olsun. Beni muhabbetullah
            makamına oturtan Yüce Allah’a hamd ü senalar olsun. İşte bu Allah’ın bir fazlıdır.
            “Günahları Allah’tan başka affedecek kim vardır!” “İlim O’nun nezdindedir.” Gaybı
            Allah’tan başka hiç kimse bilemez. İhtiyacı Allah’tan gayrı hiç kimse gideremez. Allah
            neyi dilerse o olur. Yegane kuvvet sahibi Allah’tır. Sadece Allah’ın dilediği olur ve her
            nimet Allah’tandır. Sadece Allah’ın dilediği olur ve her hayır ve güzellik Allah’ın
            elindedir. Sadece Allah’ın dilediği olur ve kötülükleri sadece Allah uzaklaştırabilir.
            Sevip hoşnut olmadığı her şeyden, Allah’ın izzetine ve Arşının nuruna sığınıyorum.
            Gazabından, sû-i âkıbetten, kullarının şerrinden, şeytanların vesveselerinden ve yanıma
            sokulmalarından Allah’ın tastamam kelimelerine sığınıyorum. “Sabahın Rabbine
            sığınırım, yarattığı şeylerin şerrinden. Karanlığı çöktüğü zaman gecenin şerrinden.
            Düğümlere üfleyip büyü yapan büyücü kadınların şerrinden ve haset ettiği zaman
            hasetçinin şerrinden.” “İnsanların Rabbine, insanların yegâne Hükümdarına,
            insanların İlahına sığınırım. O sinsi şeytanın şerrinden. O ki, insanların kalblerine
            vesvese verir. O şeytan, cinlerden de olur, insanlardan da.”
            Rahman ve Rahîm Allah’ın adıyla. Esmâsı bütün isimlerin en güzeli olan Allah’ın
            adıyla. Arz u semanın Rabbi Allah’ın adıyla. Yüce namı anılınca ne yerde ne de gökte
            hiçbir şeyin zarar veremeyeceği Allah’ın adıyla ki, O Semî’ ve Alîm’dir. Rahman ve
            Rahîm Allah’ın adıyla.”Hamd, gökleri ve yeri yaratan, karanlıkları ve aydınlığı var
            eden Allah’ın hakkıdır. Bir de kâfirler kalkmışlar, birtakım putları Rabbilerine eşit
            sayıyorlar! O, sizi bir çamurdan yaratan, sonra size bir ecel, bir ömür süresi tayin
            edendir. Bir de O’nun nezdinde muayyen bir ecel vardır. Sonra, bir de kalkmış şüphe
            ediyorsunuz! Oysa ki göklerde de, yerde de gerçek İlah ancak O’dur. O sizin gizlinizi
            de bilir, açığa vurduğunuzu da. O, hayır ve şer olarak elde edeceğiniz şeyleri de
            bilir.” “Ölü iken kendisini dirilttiğimiz ve insanlar arasında yürümesi için kendisine
            bir ışık (iman nûru) verdiğimiz kişi, hiç karanlıklarda kalıp çıkamayan kimse gibi
            olur mu? Olmaz ama kâfirlere, yapmakta oldukları işler böyle güzel gösterilir.” “Size
            kendi aranızdan öyle bir Peygamber geldi ki zahmete uğramanız ona ağır gelir. Kalbi
            üstünüze titrer, müminlere karşı pek şefkatli ve merhametlidir. Buna rağmen
            aldırmaz, yüz çevirirlerse, ey Resûlüm de ki: Allah bana yeter. O’ndan başka ilah
            yoktur. Ben yalnız O’na dayanırım. Çünkü O, büyük Arş’ın, muazzam hükümranlığın
            sahibidir.” “Ben benim de, sizin de Rabbiniz olan Allah’a dayanıp güvendim. Hiçbir
            canlı yoktur ki mukadderatı O’nun elinde olmasın. Rabbimin beyan buyurduğu yol
            doğrudur.” “Allah’ın insanlara göndereceği herhangi bir nimeti engelleyip tutacak
            güç bulunmaz. O’nun vermediğini ise gönderecek kuvvet yoktur. O, öyle Azîz ve
            Hakîm’dir (mutlak galiptir, tam hüküm ve hikmet sahibidir).”
            “Allah, Resûlünün rüyasını elbette doğru çıkaracaktır. İnşaallah siz kiminiz başını
            tıraş ettirmiş, kiminiz saçlarını kısaltmış olarak, Mescid-i Haram’a korkmaksızın tam
            bir güvenlik içinde gireceksiniz. Ama Allah sizin bilemediğiniz şeyleri bildiğinden,
            ondan önce, yakın bir zafer nasib etti. Bütün dinlere üstün kılmak için Rüsûlünü
            hidayet ve hak dinle gönderen O’dur. Buna şahit olarak Allah yeter. Muhammed
            (aleyhissalâtü vesselâm) Allah’ın resûlüdür. Onun beraberindeki müminler de kâfirlere
            karşı şiddetli olup kendi aralarında şefkatlidirler. Sen onları rükû ederken, secde
            ederken, Allah’tan lütuf ve rıza ararken görürsün. Onların alâmeti, yüzlerindeki
            secde izi, secde aydınlığıdır. Bunlar, Tevrat’taki sıfatları olup İncîl’deki meselleri
            ise şöyledir: Öyle bir ekin ki filizini çıkarmış, sonra da onu kuvvetlendirmiş, derken
            kalınlaşmış da artık gövdesi üzerinde doğrulmuş. Öyle ki ekicilerin hoşuna gider,
            kâfirleri de öfkelendirir. İşte böylece Allah, onlar gibi iman edip yararlı işler
            yapanlara mağfiret ve büyük bir mükâfat hazırlamıştır. ” “Bu, Allah’ın lütfu olup onu
            dilediğine verir. Allah büyük lütuf ve ihsan sahibidir. ” “Görünmeyen ve görünen her
            şeyi bilir. O Azîz’dir, Hakîm’dir (üstün kudret, tam hüküm ve hikmet sahibidir).”
            Yüceler Yücesi Allah mutlak surette en doğruyu buyurmuş, Resûl-ü Kerîmi de bize en
            güzel şekilde teblîğde bulunmuştur. Biz de işte bütün bu buyrulanlara şahitleriz.
            Yüce Allah, âlemlerin yegâne Rabbidir. Biz de yardımı sadece O’ndan dileniriz. Her
            şey ve herkesin üzerinde tasarruf sahibi, hakkı açıklayan, varlığı kendinden ve
            değişmeyen bir zât olan Allah’tan başka bir ilah yoktur. Biz de din ü diyaneti sadece
            O’na has kılar ve ihlasla yalnız O’na kulluk yaparız. “Ben bâtıl dinlerden uzaklaşarak,
            yüzümü, gökleri ve yeri yaratan Rabbülâlemin’e yönelttim, ben asla sizin gibi müşrik
            değilim!” “Benim namazım da, her türlü ibadetlerim de, hayatım da ölümüm de hep
            Rabbülâlemîn olan Allah’a aittir. Eşi ortağı yoktur O’nun. Bana verilen emir budur.
            O’na ilk teslim olan da benim.” “Hamd olsun Allah’a, selâm olsun seçtiği kullarına.
            Allah mı hayırlı, yoksa O’na ortak saydıkları şeyler mi? Allah, onların şirk
            koştuklarından münezzeh ve muallâdır. Hayr-ı Mutlak, yegâne Bâkî, Ahkemülhâkimîn,
            Ekramülekramîn, Ecell ü A’zam yalnız Allah’tır. “O’dur Allah! O’ndan başka yoktur
            İlah. Başta da sonda da, dünyada da âhirette de bütün hamdler, güzel övgüler
            O’nadır. Hüküm O’nundur. Sonunda varacağınız yer de O’nun huzurudur.” “Siz
            akşama girerken, sabaha çıkarken Allah’ı takdis ve tenzih edin, namaz kılın!
            Göklerde ve yerde hamd, güzel övgü O’na mahsustur. İkindi vaktinde de, öğleye
            girerken de, O’nu takdis ve tenzih edin, namaz kılın! O, ölüden diriyi çıkarır, diriden
            ölüyü çıkarır ve ölmüş toprağa hayat verir. İşte siz de öldükten sonra böylece
            diriltileceksiniz.” “Bir şeyi dilediğinde O’nun buyruğu, sadece “ol!” demektir, hemen
            oluverir. Sübhan’dır, münezzehdir O Zât ki, her şey üzerinde hâkimiyet elindedir.
            Ve... hepinizin de dönüşü, O’na olacaktır.”
            Rahman ve Rahîm Allah’ın adıyla
            “Göklerde ne var, yerde ne varsa Allah’ı tenzih ve tesbih eder. O Azîz ve Hakîm’dir
            (üstün kudret, tam hüküm ve hikmet sahibidir). Göklerin ve yerin hâkimiyeti
            O’nundur. Hayatı veren ve hayatı alıp öldüren O’dur. O her şeye Kâdir’dir. Evvel
            O’dur, Âhir O. Zâhir O’dur, Bâtın O! O her şeyi hakkıyla bilir. O’dur ki gökleri ve
            yeri altı günde yaratarak arşa çıkıp (hükmünü yürüttü). Yere gireni, yerden çıkanı,
            gökten ineni ve göğe yükseleni bilir. Hâsılı siz nerede olursanız olun O, (ilmi ve
            kudreti ile) sizinle beraberdir. Allah bütün yaptıklarınızı görür. Göklerin ve yerin
            hâkimiyeti O’nundur. Bütün işler O’na götürülür, (bütün kararlar O’nun kapısından
            çıkar). Geceyi gündüze katar, böylece gündüz uzar. Gündüzü geceye katar, böylece
            gece uzar. Kalplerin tâ kökünü bilir. ” “Allah’tır gerçek İlah! O’ndan başka yoktur
            ilah. Görünmeyen ve görünen her şeyi bilir. O Rahmandır, Rahîmdir. Allah’tır gerçek
            İlah! O’ndan başka yoktur ilah! O Melik’tir, Kuddûs’tür, Selâm’dır, Mü’min’dir,
            Müheymin’dir, Aziz’dir, Cebbar’dır, Mütekebbir’dir. Allah, müşriklerin
            iddialarından münezzeh ve yücedir. Allah o gerçek İlahtır ki Halık’tır, Bârî’dir,
            Musavvir’dir. Hâsılı, en güzel isimler ve vasıflar O’nundur. Göklerde ne var, yerde
            ne varsa hepsi O’nu tesbih ve tenzih eder. O, Azîz’dir, Hakîm’dir.”
            Engin mülkünde Yüce Zâtını tesbih edenler ve etmekte olanlar sayısınca, Rabbimizin
            hoşnut olduğu ve Ulu Zâtına yaraşır şekilde Allah’ı hamd ile tesbih ederim. Azamet ve
            kibriya sahibi, Arş-ı Kerîm’in Rabbi Yüce Allah’ı tesbih ederim. Kudret ve bekâ
            sahibi, Arş-ı Kerîm’in Rabbi Yüce Allah’ı tesbih ederim. Bütün eşyanın Kendisini
            tesbih ettiği Aliyy ü Azîm Allah Sübhan’dır; ben de O’nu hamd ile tesbih ederim. Ezelî,
            ebedî, kadîm ve mukîm ilmiyle her şeyi tek tek sayıp ortaya döken Allah Sübhan’dır;
            O’nu hamd ile tesbih ederim. Tesbîh ü tenzih yalnız Yüce Zâtının celâline yaraşan Allah
            Sübhan’dır; O’nu tesbih ederim. Künh-ü Zâtını Azîz ve Hakîm olan Yüce Zâtından
            başkasının bilemeyeceği Allah Sübhan’dır; O’nu tesbih ederim. Akılların kadîm ve
            ezelî azametinin künhüne ulaşamayacağı Allah Sübhan’dır; O’nu tesbih ederim. İnsanı
            “ahsen-i takvîm” diye beyan buyurduğu en güzel sûrette yaratan Allah Sübhan’dır; O’nu
            tesbih ederim. Kitab-ı Kerîminin hakikatlerinden insana bilmediklerini ta’lim buyuran
            Allah Sübhan’dır; O’nu tesbih ederim. Allah Sübhan’dır; bütün noksanlardan pak ve
            müberrâ, ehl-i dalâletin bâtıl fikirlerinden münezzeh ve muallâ, kâinatın bütün
            eksiklerinden mukaddes ve muarrâdır. Sübhan olan O, azamet tahtının biricik Sultanını
            hamd ile tesbih ederim.
            Allah ü Azîmüşşân’ın mekruh sayıp hoşnut olmadığı ne varsa hepsinden, Kitab-ı
            Kerîminde saydığı şeyler adedince Hayy u Kayyûm olan Allah’a istiğfar ediyor ve beni
            bağışlayıp affetmesini diliyorum. Hilm ü keremi sonsuz Halîm ü Kerîm Rabbim
            Allah’tan mağfiret diliyorum. Dünyada ve ukbada beni sırat-ı müstakimden uzaklaştırıp
            azab-ı elîme yaklaştıran söz ve amellerin hepsinden, Azîz ü Hakîm Allah’ın
            ilmindekiler adedince, tevbeleri kabul buyuran rahmeti sonsuz Tevvâb ü Rahîm Allah’a
            istiğfar ediyor ve beni affetmesini diliyorum. Sonsuz ihsan ve in’am sahibi Allah’tan
            beni yarlığamasını diliyorum. Bütün kusur ve günahlardan, bela ve elemleri celbeden
            her söz ve fiilden celâl ve ikram sahibi Allah’a sığınıyor, beni bağışlamasını
            dileniyorum. Kullarını selâmet yurdu olan Cennet’e davet eden azamet sahibi Allah’a
            iltica ediyor ve affını diliyorum. Her hâl ve makamda bana tasa veren ve bir perde gibi
            Allah ile arama giren şeylerin hepsinden ve her iş ve fiilde Rabbimin sevip hoşnut
            olmadığı şeylerden, ölüm ve uyku gibi avârızdan münezzeh, azamet sahibi Allah’a
            sığınıyor ve affını diliyorum.
            Kendisinden başka ilah bulunmayan ve Hayy u Kayyûm olan şanı yüce Allah’a
            teveccüh ediyor, afv u mağfiret dilekçemi dergâhına sunuyor ve tevbelerimi kabul
            buyurmasını diliyorum. Kendim, anne-babam ve Allah’a, Resûlüne ve O’na indirdiği
            Kitab-ı Münzel’e iman eden herkes için Allah’tan bağışlanma diliyorum. Beni ve bütün
            kullarını da, Kendisine teveccühte bulunduğumuz ibadet ve salih amellerimizle beraber
            Allah’a emanet ediyorum. Bana ve onlara ihsan ettiği nimetleri her türlü kötülük ve
            noksanlıktan muhafaza etmesi için rağbet/ümit ve rehbet/haşyet içinde, yalnız O’nu
            dileyerek ve yalnız O’ndan korkarak Allah’a yalvarıyorum. Allah’tan başka sığınak,
            Allah’tan başka necat verip kurtaracak yoktur. Halâs ve himaye ancak O’na aittir.
            Yardım yalnız O’ndan gelir. İnayetine itimat ile tevekkül edilecek yegâne Zât O’dur.
            Semavât u arzdaki hazinelerin biricik sahibi lütfu bol, rızkı geniş Latîf ü Rezzâk Allah
            O’dur. “Yeryüzünde kımıldayan hiçbir canlı yoktur ki rızkı Allah’a ait olmasın. Allah
            her canlının hayatını geçirdiği yeri de, öleceği yeri de bilir. ” Rabbimiz Allah ne
            yücedir! Allah bize yeter ve kâfidir. Allah (celle celâluhû) her dua edeni mutlaka işitir.
            Allah verâların, verâların, verâların… verâsındadır. Kim Allah’a sımsıkı sarılırsa
            necat bulur. “Kim Allah’a karşı gelmekten sakınırsa, Allah ona sıkıntıdan çıkış
            kapıları açar. Onu hiç ummadığı yerlerden rızıklandırır. Allah’a dayanıp güvenene
            Allah kâfidir. Allah buyruğunu elbette yerine getirir. Gerçekten Allah her şey için bir
            ölçü, her iş için bir vâde belirlemiştir.” “Doğrusu O kullarının bütün hallerini bilip
            görmektedir.”
            Ezelden ebede Rabb-i Rahîm ve Hayy u Kerîm olan Allah Sübhan’dır; bütün
            kusurlardan münezzehtir. Mevt Kendisi için asla söz konusu olmayan, hayatı Kendinden,
            ebedî hayy olan Allah’a tevekkül ettim. “Her türlü hamd O Allah’a mahsustur ki, asla
            evlat edinmemiştir. ‘Hâkimiyetinde hiçbir ortağı yoktur. Acze düşüp de bir desteğe
            muhtaç olmamıştır.’ de ve tekbir getirerek O’nun büyüklüğünü ilan et! ” Büyük
            Allah’tır, büyük Allah’tır. Allah’tan başka bir ilah yoktur. Büyük Allah’tır. Büyük
            Allah’tır. Hamd yalnız Allah’adır. “Biz gerçekten, doğru yolu gösteren harikulade bir
            Kur’ân dinledik ve ona iman ettik. Bundan böyle Rabbimize asla bir şerik
            tanımayacağız. Rabbimizin şanı çok yücedir, O ne eş, ne de çocuk edinmiştir.” “De
            ki, O, Allah’tır, gerçek ilahtır ve birdir. Allah Samed’dir. Ne doğurmuş, ne de
            doğurulmuştur. Ne de herhangi bir şey O’na denktir.” Şanına yaraşır büyüklüğüyle
            büyük Allah’tır. Bütün hamd ü senalar yalnız Allah’adır. Sabah-akşam tesbih edilen de
            yine bütün noksanlardan münezzeh olan Allah’tır.
            Ebed Sultanı Allah Sübhan’dır. Vâhid ü Ehad Allah, Ferd ü Samed Allah Sübhan’dır.
            Semayı direksiz ayakta tutan Allah Sübhan’dır. Yerküreyi bir döşek gibi yayıp boşlukta
            yüzdüren Allah Sübhan’dır. Eş ve evlat edinmekten münezzeh, müberrâ Allah
            Sübhan’dır. “Doğurmamış ve doğmamış olan. Hiçbir şey Kendisine denk olmayan”
            Allah Sübhan’dır. Melik ve Kuddûs Allah Sübhan’dır. Melik ve Ma’bûd Allah
            Sübhan’dır. Melik ve Maksûd Allah Sübhan’dır. Melik ve Mevcûd-u Hakîkî Allah
            Sübhan’dır. Mülk ve mülk ötesi melekût âlemlerinin biricik sahibi Allah Sübhan’dır.
            İzzet ve ceberût sahibi Allah Sübhan’dır. Ölümden berî, hayatı Kendinden ebedî hayy
            olan Allah Sübhan’dır. Bizim Rabbimiz, bütün meleklerin ve Cebrâîl’in Rabbi, Sübbûh
            ve Kuddûs’tür; her türlü kemâl evsâfıyla mevsûf, bütün noksanlardan berî ve Zâtında
            mukaddes ve münezzeh, fiillerinde mutahhir ve munazziftir. “Hiçbir şey yoktur ki, O’nu
            hamd ile tenzih ü tesbih etmesin.”
            Mahlûkatı adedince, Kendi hoşnutluğunca, Arşının ağırlığınca ve kelimelerinin
            mürekkepleri kadar, “Sübhanallahi ve bihamdih/her noksandan nihayet derecede
            münezzeh olan Allah’ı tesbih ve ona hamdederiz.” Yarattıkları ve yaratmakta oldukları
            sayısınca, yarattıkları ve yaratmakta bulundukları ağırlığınca, yarattıkları ve yaratıyor
            oldukları dolusunca, semavatı, arzı ve açık-gizli ikisi arasında bulunanlar dolusunca,
            bir bu kadar daha, bunun katları kadar daha.. yarattıkları adedince, Arşının ağırlığı,
            ilminin sonsuzluğu, rahmetinin enginliği, kullarının salavâtı, kelimelerinin mürekkepleri,
            rızasının büyüklüğü kadar.. bütün mazi boyunca kullarının zikrettikleri kadar.. geride
            kalan her sene, her ay, her hafta, her gün, her gece, her saat, kullarının zikirleri
            sayısınca.. bütün zamanlarda alınıp verilmiş nefesler miktarınca.. dünyanın sonu,
            âhiretin sonsuzluğu kadar.. başlangıcı kesilmeyecek ve sonu tükenmeyecek şekilde ve
            bütün bunlardan daha fazla.. Yüce Allah’ın, Kur’ân-ı Kerîminde okumuş olduğum
            harfler kadar.. söylediğim Esmâ-i Hüsnası, tekbirler, tesbihler, tahmîdler ve zikirler
            sayısınca.. ecri katiyen kesintiye uğramayacak, hayır ve bereketi de ebediyyen
            sınırlanmayacak şekilde ve bütün bunların bir misli daha, “Sübhanallahi
            velhamdülillahi velâ ilâhe illallahu vallahu ekber velâ havle velâ kuvvete illâ
            billahilaliyyilazîm/Yüceler Yücesi Allah Sübhan’dır. Hamd ü sena Yüce Allah’adır.
            Allah’tan başka ilah yoktur. Büyük Allah’tır. Zararları defedecek, eksikleri giderecek,
            faydaları celbedecek gerçek güç ve kuvvet Aliyy ü Azîm Allah’ındır.”
            Sübhansın Allahım! Her eksik ve kusurdan münezzehsin. Sana sonsuz hamd ü senalar
            olsun. Senin Kendini sena ettiğin gibi ben Seni sena edemem. Sen Yüce Zâtını nasıl
            sena etmişsen öylesin, öyle büyüksün. Yakınlığına erenler sadece izzet bulurlar. Medh ü
            senan başları döndürecek kadar uludur. İsimlerin mukaddes, şanın yücedir; Senden
            başka bir ilah da yoktur.
            Ey Yüce Zâtı Kendinden başka bir şeye benzemekten mukaddes, ulvî sıfatları,
            mahlûkatının sıfatlarına müşabehetten münezzeh olan! Ey sayısız delilleri vahdaniyetine
            apaçık delalet, masnûatı da rubûbiyetine âşikâre şehadet eden! Ey vâhidiyeti azlık ifade
            eden bir vâhidiyet olmayan! Ey mevcûdiyeti katiyen hiçbir illete dayanmayan! Ey iyilik
            ile gayet derecede maruf ve ihsan ile nihayetsiz şekilde mevsuf olan! Ey hayır ve
            iyilikleri dâimî olan! Ey ihsanları ebede kadar durmadan akan! Ey sayılamayacak kadar
            çok nimetlerin sahibi olan! Senden âlemlere hidayet rehberi ve rahmet vesilesi olarak
            gönderdiğin Peygamber Efendimiz Hazreti Muhammed’e (aleyhi efdalüssalavât ve
            ekmelüttahiyyât) -aslen-, evvel-âhir O’na tâbî olanlara, açık-gizli O’na, O’nun dinine
            yardım edenlere -tebean/Efendimiz’e aslen yaptığın salâta tâbî olarak- salât ü selâm ve
            bereket ihsan etmeni ve beni, kendim ve başkaları hakkındaki her hareket ve sükûn
            halimde saîd, bahtiyar ve faziletli kılmanı diliyorum.
            Allahım! Yalnız Sana teslim oldum, yalnız Sana inandım, yalnız Sana tevekkül ettim,
            yalnız Sana yöneldim, yalnız Senin inayetinle düşmanlarla mücadele ettim, yalnız Senin
            hakemliğine başvurdum. Sen bizim yegâne Rabbimizsin. Dönüşümüz Sanadır.
            Allahım! Beni dünyada hicap ve perdeleri kaldırıp basar ve basîretleri açan keşfe
            mazhar kıl. Ahirette de Cehennem ateşinden koru ve Cennet’inle, Cennet’te cemâlini
            rü’yet ve müşahede ile mükafaatlandır. Böylece her iki cihanda beni maiyetinle serfiraz
            kıl.
            Allahım! Kaderin cereyan ettiği her şeyde Senin lütuflarını gözlüyor ve bütün günah
            ve kusurlarımdan dolayı Sana istiğfar ederek affını diliyorum. Her fazl u ihsan Senin
            yüce şanına çok yaraşır. Sen dilediğin her şeyi gerçekleştirmeye de muktedirsin.
            Allahım! Senden yine Seni diliyorum, “ey Allahım! (3 defa)” Evet, Sana kasem olsun ki
            yegâne Ma’bûd Sensin. “Allah! (3 defa)” Yemin olsun ki, tek ilah Sensin. Senden başka
            bir ilah yoktur, ey Hayy u Kayyûm! Ey Yüce Allahım! Senden başka bir ilah
            olmadığına, Senin hiç kimseye muhtaç olmayan ve her şeyin Kendisine muhtaç
            bulunduğu bir Vâhid ü Ehad ve Ferd ü Samed olduğuna ve “ne doğurmuş, ne de
            doğurulmuştur. Ne de herhangi bir şey O’na denktir” mukaddes hakikatinin yegâne
            mâliki bulunduğuna şehadet ederek Sana yalvarıyor ve Senden dileniyorum.
            Ey Yüce Allahım! Senden başka ilah yoktur. Allah ismi Sana has bir ism-i zât ve
            alemdir. Küllî ve umumî rahmet sahibi Rahmân.. donanım, konum ve liyakate göre bol
            bol merhamet eden Rahîm.. her şey ve herkesin üzerinde tasarruf sahibi Melik.. Zâtında
            mukaddes ve münezzeh, fiillerinde mutahhir ve munazzif Kuddûs.. ayıplardan sâlim ve
            herkes için selâmet kaynağı Selâm.. Kendi rubûbiyetinin şahidi ve herkese güven
            vaadeden Mü’min.. herkesi ve her şeyi her an görüp gözeten Müheymin.. eşi, benzeri
            olmayan yegâne gâlip ve Azîz.. elin ulaşmadığı, gücün yetmediği hâkim-i mutlak bir
            Cebbâr.. ululuk, Zâtının lazımı bir ulu Mütekebbir.. zâhir-bâtın her şeyi yaratan Hâlık..
            örneği kendine ait, her şeyi kusursuz var ve inşâ eden Bâri’.. şekil ve sûret veren
            Musavvir.. her türlü günah ve hataları yarlığayan Ğaffâr.. her şeyi Kendi iradesine râm
            e d e n Kahhâr.. karşılıksız bol bol hibede bulunan Vehhâb.. her ihtiyaç sahibini
            ihtiyacına göre rızıklandıran Rezzâk.. hayır kapılarını açan ve gâileleri savan Fettâh..
            olmuş-olacak, cüz’î-küllî her şeyi bilen Alîm.. can alan, ruhları sıkan ve erzâkı kısan
            Kâbıd(z).. genişletilecekleri genişleten, ruhlara inşirah veren, her şeyi bereketlendiren
            Bâsıt.. dünyada, ukbada istediğini alçaltan Hâfıd(z).. burada ve ötede dilediğini
            yükselten Râfi’.. dilediğini azîz kılan ve şereflendiren Muizz.. istediğini zelîl ve rüsvay
            hale getiren Müzill.. gizli-açık her şeyi duyan ve itibara alan Semî’.. her şeyi Zâtına
            mahsus basarla gören Basîr.. dilediği gibi hüküm veren biricik hüküm sahibi Hakem..
            her icraatında adl ü istikameti takip eden Adl.. en ince noktalara kadar ihtiyaçları gören,
            gö ze te n Latîf.. herkesten ve her şeyden haberdar Habîr.. suçluyu hemen
            cezalandırmayıp düşünme mühleti veren Halîm.. en büyük ve ulu olan Azîm.. dilediği
            günahları bağışlayan Ğafûr.. şükredeni mukabelesiz bırakmayan ihsan sahibi Şekûr..
            kadri yüce, şanı yüksek, müteâl Aliyy.. idrakin ihata edemeyeceği, ululardan ulu Kebîr..
            arz u sema ve içindekileri koruyup muhafaza eden Hafîz.. gıda veren, bakıp koruyan
            Mukît.. her şeye yeten ve herkesin hesabını görecek olan Hasîb.. nefislerde ürperti ve
            haşyet hâsıl eden Celîl.. iyilik ve ihsanı bol keremkânî Kerîm.. zâhir-bâtın her şeyi
            görüp kontrol eden Rakîb.. dualara icabet eden ve isteklere mukabelede bulunan
            Mücîb.. ilm ü rahmetiyle her şeyi kuşatan ve her şeyiyle nâmütenâhî olan Vâsi’.. her
            şeyi yerli yerinde vaz’eden Hakîm.. bazı kullarını muhabbete mazhar kılan Vedûd.. zâtî
            şan ve şeref sahibi Mecîd.. ölümden sonra dirilten ve diriliş erleri gönderen Bâis.. her
            şeyi ra’ye’l-ayn bilen Şehîd.. varlığı kendinden ve değişmeyen bir zât olan Hakk..
            güvenilip dayanılan ve Kendisine itimat edilen Vekîl.. dilediğini dilediği gibi icrâ eden
            kuvvet sahibi Kaviyy.. kudret-i kâhire sahibi Metîn.. dost ve yardımcı Veliyy.. herkesin
            hamd ü senâsının biricik mercii Hamîd.. her işi ve davranışı sayıp dökecek olan
            Muhsî.. her şeyi ilk yaratan Mübdi’.. hayattan sonra ölümü, ölümden sonra da hayatı
            geri veren Muîd.. maddî-manevî hayat veren Muhyî.. verdiği hayatı alıp öldüren
            Mümît.. hayatı Kendinden, ebedî hayy olan Hayy.. Kendi Kendine kâim olan Kayyûm..
            aczi söz konusu olmayan kâdir u kâhir Vâcid.. mutlak fazl ve şeref sahibi Mâcid.. nazîri,
            veziri, dengi, benzeri olmayan bir yektâ olan Vâhid.. ikincisi olmayan tek, Ehad..
            herkesin muhtaç olduğu müstağnî Samed.. her şeye gücü yeten Kâdir.. mutlak iktidar
            sahibi Muktedir.. öne alan, öne çıkaran Mukaddim.. geriye bırakan Muahhir..
            varlığının başlangıcı olmayan ezelî, Evvel.. varlığının sonu olmayan ebedî, Âhir.. âyât
            ve âsârıyla apaçık Zâhir.. zâtıyla mevcud bir kadîm Bâtın.. kâinatları idare eden, her
            şeyi gözeten Vâlî.. her türlü noksanlıktan müberrâ bir ulu, Müteâl.. durumuna göre
            herkese iyilikte bulunan Berr.. tevbeye sevk eden ve tevbeleri kabul buyuran Tevvâb..
            suçluları tecziye eden Müntakim.. sürekli in’am ve ihsanda bulunan Mün’im..
            günahları silip süpüren, seyyiâtı hasenâta çeviren Afüvv.. fenalıklara karşı kullarına
            müşfik olan Raûf.. mülkün tek sahibi olan Mâlikü’l-mülk.. sonsuz celâlle ikram ve
            cemâli cem’ eden Zü’l-celâli ve’l-ikram.. terbiyenin bütün her hükmünde âdil olan
            Muksit.. zâtında her türlü kemâlâtı câmi’ ve herkesi toplayıp biraraya getiren Câmi’..
            kimseye muhtaç olmayan Ğaniyy.. zenginlik bahşeden ve gönülleri zengin kılan Muğnî..
            istemediği şeyleri vermeyen Mâni’.. sebebiyet verenlere göre zararları yaratan
            D(z)ârr.. faydalı şeyler veren Nâfi’.. her şeyin biricik ışık kaynağı Nur.. hidayete
            erdiren ve gönülleri hidayete açan Hâdî.. eşi-benzeri olmayan şeyler yaratan Bedî’..
            Kendisi için fenâ söz konusu olmayan Bâkî.. dilediğine dilediğini temlik eden gerçek
            sahip, Vâris.. doğru noktaya ulaştıran Reşîd.. yakışıksız şeylere hüsn-ü muamelede
            bulunan Sabûr sadece Sensin. “Ne doğurmuş, ne de doğurulmuştur. Ne de herhangi
            bir şey O’na denktir” mübeccel gerçeğinin biricik sahibi de yine Sensin.
            Yüce Allahım! Birbirinden güzel isimlerinin sırları, yüce sıfatlarının mazharları, Ulu
            Zâtının kıdem-i vücudu hakkı için, muhabbet ve sevgin devam ettikçe, izzetin bâkî
            kaldıkça, dâima kalbimi marifetinin nurlarıyla aydınlatıp tenvîr buyurmanı; zikrine
            devam ve şükrünü tastamam yerine getirme hususunda ihtiyacım olan her şeyi
            bahşetmeni; beni kulluğun bütün yollarında kudsî tecellîlerinin parıltılarını müşâhede
            ile desteklemeni ve ibadetlerimi güzel yerine getirebilmem için nefahât-ı ünsüne ait
            hakikatlerin zuhuruyla şereflendirmeni diliyorum. Ey yolunu şaşıranlara en güzel yolları
            gösteren “Rabbim! Bana hikmet ver ve beni hayırlı kulların arasına dâhil eyle!”
            Ey Âlemlerin Rabbi olan Allahım! Arş-ı Azîm’in hakkı için, her işimin esası olan
            dinimi, içinde geçimim olan dünyamı ve döneceğim yer olan âhiretimi ıslah buyur.
            Hayatımı her türlü hayırları artırmaya, ölümümü de bütün şerlerden kurtulup huzura
            ermeye vesile eyle.
            Allahım! Senden şimdi ve daha sonrası için bilebildiğim ve bilemediğim bütün
            hayırları diliyor, bildiğim ve bilmediğim bütün şerlerden de her zaman Sana
            sığınıyorum. Senden Cennet’i ve ona yaklaştıran söz ve amelleri istiyor, Cehennem’den
            ve ona yaklaştıracak söz ve fiillerden de yine Sana sığınıyorum. Ey gökleri ve yeri
            yoktan var eden, görünen ve görünmeyen bütün âlemleri görüp bilen Allahım! Senden
            başka bir ilah olmadığına, her türlü şerîk ve ortaktan münezzeh bulunduğuna ve Hazreti
            Muhammed’in (aleyhissalâtü vesselâm) Senin kulun ve Resûlün olduğuna her zaman şehâdet
            edeceğime Sana söz veriyorum. Ne olur, göz açıp kapayıncaya kadar, ondan da az bir
            süre beni kendime terketme. Şayet Sen beni nefsimle başbaşa bırakacak olursan ben
            şerlere yaklaşmış ve hayırlardan uzaklaşmış olurum. Ben sadece Senin rahmetine itimat
            ediyorum.
            Allahım! Lütfen Sen de rahmetinle muamele et ve yüce nezdinde kıyamet günü bana
            ihsan edeceğin bir müjde bulundur. Beni Cennet’ine al. Şu muhakkak ki Sen, vaadinden
            asla dönmezsin. Yüce Allahım! Bütün bunları Senin fazl u rahmetinden istiyorum. Zaten
            Senden başkası da onlara mâlik değildir. Rabbim! Senin şanın pek yücedir ve Sen
            mutlaka lütfunla kullarını görür ve gözetirsin.
            Allahım! Havl ve kuvvetinle beni mâsiyetlerin zilletinden kulluğun izzetine yükselt.
            Hiç şüphe yok ki, ey Erhamürrâhimîn, gerçek havl ve kuvvet yalnız Sana aittir ve yalnız
            Senin lütfun iledir. Ey yardım dileyenlerin imdadına yetişen Allahım! Senden beni
            hayırlı amelleri işleme, çirkin fiillerden uzak durma konusunda muvaffak kılmanı,
            miskin ve düşkünleri bana sevdirmeni, mağfiret ve merhametinle beni sarıp
            sarmalamanı ve kulların hakkında fitne/imtihan murad buyurduğun zaman beni o
            fitnelere maruz kalmadan yanına almanı diliyorum. “Ya Rabbî! Sensin İlah, Senden
            başka yoktur ilah! Sübhansın, bütün noksanlardan münezzehsin, Yücesin! Doğrusu
            kendime zulmettim, yazık ettim. Affını bekliyorum Rabbim!” Sen Merhametliler
            Merhametlisisin. Ben de yeryüzünde Sana iman etmiş mümin kullarından bir kulum.
            Ey Merhametliler Merhametlisi Allahım! Dönüp günahlarıma baktığımda onların
            evvel-âhir bütün insanların günahlarına ağır bastığını görüyorum. Fakat yüzümü
            enginlerden engin affına döndüğümde, onun yanında günahlarımın bir hiç hükmünde
            olduğunu anlıyorum. Ey her şeyin Rabbi! Her şeye yeten kudretin hatırına, benden sâdır
            olan bütün hata, kusur ve günahları bağışla. Ey “Kâf Hâ Yâ Ayn Sâd!” Ey günahkar
            kullarını çokça bağışlayan! Ne olur, işlediklerimden dolayı beni hesaba çekme.
            Allahım! Benim bilmediğim fakat Senin bildiğin günahlarım da dahil olmak üzere
            geçmiş ve gelecek, gizli ve açık, haddimi aşarak işlediğim bütün günahlarımı bağışla.
            Öne alan, öne çıkaran Mukaddim, geriye bırakan Muahhir Sensin. Sen Vâhid, Ehad,
            Ferd ve Samedsin. Rabbim! Yüceler Yücesi Rabbim! Gizlimi de açığımı da bilen
            Sensin! Lütfen özrümü ve tevbemi kabul buyur! Neye ne kadar ihtiyacım olduğunu en iyi
            Sen biliyorusun. Ne olur dileğimi yerine getir. Sen benim içimi de biliyorsun. Lütfen
            beni bağışla.
            Allahım! Senden kalbime işleyecek bir iman ve sâdık bir yakîn diliyorum. Tâ ki,
            başıma ancak Senin takdir ettiklerinin geleceğine gönülden inanayım. Dünya ve âhirette
            benim için taksim buyurduklarından da gönlümü razı et, ey mağfireti geniş olan, rahmet
            ellerini kullarının maslahatları için açmış bulunan Allahım!
            Allahım! Sen, benim Rabbimsin. Beni Sen yarattın. Ben, Senin kulunum ve gücüm
            yettiğince Sana olan ahdime ve vaadime bağlıyım. İşlediklerimin şerrinden Sana
            sığınırım. Üzerimdeki nimetlerini itiraf, günahlarımı da ikrar ederim. Beni bağışla ey
            Ğaffâr; zira günahları sadece Sen bağışlarsın.
            Ya İlahî ve ya Rabbî! Senin mağfiretin benim günahlarımdan mukayese kabul
            etmeyecek kadar büyüktür. Ben de reca ve ümitlerimi amellerime değil, Senin
            rahmetine bağladım. Lütuf buyur da fazlınla bütün günahlarımı yarlığa. Sana
            yakınlaştıracak ve gazabından uzaklaştıracak bir rahmetle bana merhamet eyle. Sen
            bağışlaması ve rahmeti bol olan Ğafûr u Rahîm’sin. Cömertlik ve keremi sonsuz Cevâd
            ü Kerîmsin. Re’fet ve merhameti çok Raûf u Rahîm’sin. Ey ilmiyle her şeyi kuşatan,
            hilmiyle kullarını cezalandırmayıp onlara günahlarından rücû fırsatları veren Alîm ü
            Halîm! Ey yücelerden yüce, azamet tahtının yegâne Sultanı Aliyy ü Azîm!
            Allahım! Her türlü medh ü senaya layık olan Sensin. Senden başka ilah yoktur. Şefkat
            ve lütfu bol Hannân ü Mennân Sen, gökleri ve yeri hiç yoktan eşsiz bir surette yaratan
            da yine Sensin. Celâl ve ikram Sahibisin. Hayy ve Kayyûm’sun. İşte bu en yüce
            hakikatlere şehadet ederek Senin kapında dileniyorum. Ey mümtaz ve mücteba kulu
            Hazreti Muhammed’e (aleyhissalâtü vesselâm), “O, Rahman’dır (sonsuz merhamet ve şefkat
            sahibidir), Arşa istiva etmiş, (hükmünü yürütmüştür). Göklerde ne var, yerde ne varsa
            O’nundur. Bu, ikisi arasında olan, yerin altında olan da O’nun’dur. İster yavaş
            konuş, ister açıktan, O’na göre birdir. Zira O gizliyi de, gizlinin gizlisini de bilir.
            O’dur Allah, O’ndan başka yoktur ilah. En güzel isimler ve vasıflar O’nundur.”
            “Allah’a o güzel isimleriyle dua edin” âyât-ı kerîmelerini indiren Allahım! Senden
            hidayet, takva, iffet, göz tokluğu, gönül zenginliği, yakîn ve hoşnutluk dileniyorum.
            Yüce Rabbimiz mutlaka en doğruyu buyurmuştur. Mevlâ-yı Müteâl’in bütün
            yarattıkları içerisinde Zâtına en evlâ ve yakın olan Resûl-i Ekrem Efendimiz de bize
            O’nun buyurduklarını tebliğ etmiştir. Ben de Allah Teâlâ’yı, Yüce Arşı’nı taşıyan
            meleklerini ve kurbuyla şereflendirdiği bütün kullarını şahit tutarak derim ki: Allah’a,
            meleklerine, kitaplarına, elçilerine, âhiret gününe, kıyamet saatine ve içinde olacaklara
            inandım. Âyât ü beyyinâtında da ifade buyurduğu gibi hayrı ve şerriyle kaderin
            Allah’tan olduğuna iman ettim. Yine sadece Allah’a tevekkül ettim. Yüce Kaleminin
            cârî olduğu her meselede işlerimi Allah’a havale ve tefvîz eyledim. Ehl-i hak ve takva
            nasıl razı olmuşlarsa ben de öyle, Cenab-ı Allah’ın her iki cihanda benim için yazdığı
            ve taksim ettiği şeylerin bütününden razı oldum. Emrettiği şekilde bütün esmâ-i hüsna
            ve sıfât-ı ulyâsıyla Allah’a (tebâreke ve teâlâ) dua ettim. Dualarımda âhirette ve
            dünyada fazlını ve rahmetini istedim. Sonsuz fazl ve rahmetinden benim üzerime de
            yağdırmasını ve işlerimi kolaylaştırıp beni zorluklardan uzak tutmasını diledim. En yüce
            gayeye ulaşana kadar her hâl ve makamda Rabbim benim yegâne dayanağım ve biricik
            ümit merciimdir.
            Allahım! Senden, imanda sıhhat, güzel ahlakla bezenmiş iman, arkasından felah
            gelecek bir muvaffakiyet, katından rahmet ve afiyet ve nezdinden mağfiret ve rıza
            diliyorum.
            Allahım! Senden, Senin sevgini, Seni sevenlerin sevgisini istiyor ve Sana yakınlığa
            vesile olabilecek bütün amelleri bize sevdirmeni diliyoruz. Ayrıca öncekilere ve
            sonrakilere şahit, itaat ve ibadet ehline müjdeleyici, gafil müşriklere uyarıcı, izni ve
            inayetinle bütün insanlığı Allah’a çağıran davetçi, ehl-i İslâm ve Din için parlak bir
            kandil, müttakilere imam, ehl-i tevhide nur, müminlere hidayet rehberi, Müslümanlara
            yardımcı, ısrarla düşmanlık yapan kefere-i fecere ve müşrikleri bertaraf edici, günahkar
            müminlere şefaatçi ve âlemlere rahmet olarak irsâl buyurduğun; bütün enbiya ve
            mürselîne, kıyamet gününe kadar sürecek en mükemmel âyet ve mucizelerle tafdîl edip
            üstün kıldığın, Habîb-i Azîmin, Halîl-i Kadîmin, Peygamber Efendimiz, Nebiy-yi Ümmî
            ve Resûl-i Arabî Hazreti Muhammed’in (aleyhissalâtü vesselâm) sevgisini istiyoruz.
            Allah’ın, meleklerinin, nebîlerinin, resûllerinin, Arş’ı taşıyan mükerrem meleklerin ve
            bütün müminlerin salât ve selâmı Peygamber Efendimiz Hazreti Muhammed’e ve O’nun
            pak ehl-i beyti üzerine olsun. Yüce Kitabında olanlar sayısınca, kıyamet gününe kadar
            Allah’ın selâm, rahmet, bereket, mağfiret ve rıdvanı da yine O Server-i Enbiya
            Efendimiz üzerine olsun.
            Bütün yaratılmışların en faziletlisi, en mükemmeli, doğruluğun zirvesi, hakkı gözetme
            hususunda da Seyyidü’l-beşer, kıyamete kadar ayakta kalacak ve devam edecek olan
            şer’-i şerîfin ve mucizelerin sahibi Peygamber Efendimiz Hazreti Muhammed’e, bütün
            ehl-i beytine, ashâbına, etbâına, evlâdına, ezvâcına, zürriyyetine ve hulefâ-i kirâma,
            hususiyle de onlardan Hakk’a teslim olup selâmete erme yolunda hidayet yıldızları,
            gece kandilleri, Efendimiz’e ait esrârın madenleri, envârının doğuş yerleri, hakâikının
            hazineleri, din ü diyanete ihtimamla sahip çıkma hususunda insanlığın rehberleri olan
            imamlarımız Hazreti Ebû Bekir, Hazreti Ömer, Hazreti Osman ve Hazreti Alî’ye
            (radıyallahu anhum ecmaîn); Efendimiz’in getirdiği şeriatı ibkâ ve sünnet-i seniyyesini ihya
            hususunda ta’zim ve ihtiramla cehd edip içtihatta bulunan âlimlere ve onlara devamlı
            bir minnet duygusu ile sımsıkı sarılarak tâbi olanlara (Allah’ın rıdvanı her hâl ve
            makamda üzerlerine olsun), gecenin ve gündüzün bütün zaman dilimlerinde, layık
            oldukları şekilde, her göz açıp kapamada ve her nefes alıp vermede, dünyada ve
            Cennet’te, en fazîletli salavât, en müzekkâ tahiyyât, hem fazilet hem de adet bakımından
            en yüksek berekât ve sürekli yenilenerek devam eden en yüce selâmlarla salât ü selâm
            eyle.
            Ey Yüce Allahım! İçindeki insanlar, cinler ve melekler de dahil olmak üzere bütün
            âlemleri Kendisi için yarattığın Peygamberimiz Efendimiz Hazreti Muhammed’e salât ü
            selâm ve bereket ihsan eyle.
            Allahım! O’na bahşettiğin ihsanları, O’nun Sana olan saygı ve ihtiramı hakkına,
            kıyamet gününde, sevip hoşnut olacağı şekilde ziyadeleştirdikçe ziyadeleştir. Arz ve
            semada, O Nebiy-yi Muhterem’e iktidâ eden kandiller olan nebîlere, sıddıklara,
            şehitlere ve salihlere ve kıyamete kadar onlara ihsan şuuru içinde tâbî olan mümin ve
            Müslümanlara da, malûmâtın adedince, kelimelerinin mürekkepleri miktarınca, zâkirler
            zikrettikçe, gafiller gafletleri içinde çırpınıp durdukça salât ve selâm eyle, ey bütün
            mevcudâtın Rabbi olan Allahım!
            Ey Yüceler Yücesi Allahım! Senin sevgini ve Resûlünün sevgisini, istikamet üzere ve
            devamlı olarak, bana kendimden, ailemden ve soğuk su (gibi her zaman aranan kıymetli
            nimetler)den daha sevimli eyle. Beni selâmet yollarında, O Resûl-i Kibriya’ya itaat ve
            sünnet-i seniyyesini ihyada Senin sevip hoşnut olacağın şekilde istihdam buyur. Bütün
            hayatım boyunca, vefatım esnasında ve öldükten sonra dirildiğimde Senin razı ve hoşnut
            olmayacağın mülahazalara kapılmaktan, sözleri söylemekten ve amelleri işlemekten
            beni koru. Ey izzet ve ilmi sonsuz Azîz ü Allâm! Beni de, yine O’nun hatırı için
            Efendim’e ve arz u semada Seni ve O’nu seven herkese sevdir.
            Allahım! Biz üzerimizdeki hakkına mukâbil gelecek şekilde O’na şükranda
            bulunmaktan aciziz. Senden, layık olduğu şekilde en yüksek derece ve en faziletli
            makam ile onu serfiraz kılmanı diliyoruz. Ey her şey ve herkesin üzerinde tasarruf
            sahibi Melik! Ey Zâtında mukaddes ve münezzeh, fiillerinde mutahhir ve munazzif
            Kuddûs! Ey ayıplardan sâlim ve herkes için selâmet kaynağı Selâm! Ey şanı yüce
            Zülcelâli velikrâm! İkram ve selâm yurdu olan Cennet’te, O Habîb-i Huda’ya, (benim
            için Allah’tan vesileyi dileyin, çünkü o Cennet’te bir makamdır ki, ona Allah’ın
            kullarından sadece birisi nâil olabilir. Umarım ki, o kul ben olayım. Öyle ise benim için
            vesileyi her kim Allah’tan dilerse şefaati hak eder) niyazındaki vesîleyi, yine en üstün
            mertebelerden biri olan fazileti ve en yüksek dereceleri ver. O’nu haşir gününde, güzel
            bir vaad olarak Kendisine vaad ettiğin Makam-ı Mahmud’a eriştir.
            Ey mukaddes belde Mekke-i Mükerreme’nin, saygı duyulmasını emrettiği haram
            ayların, Kabe-i Muazzama’daki Hacerü’l-Esved, Rükn-ü Yemânî ve Makam-ı
            İbrahim’in Rabbi! Peygamberimiz Hazreti Muhammed’in (aleyhi efdalüssalavât ve
            ekmelüttahiyyât) ruhuna bizden, yaratılmışlar sayısınca, her emir ve işteki kelimeler
            adedince selâm ulaştır. Kıyamete kadar bizleri O’nun dini üzerinde muvaffakiyetle ve
            sımsıkı sarılmak suretiyle sabit eyle. O’nun âleme yaydığı yakîn nurlarını kalbimizde
            intizam ile müşâhede etmeye bizi muvaffak kıl. İkram ve selâmet yurdu olan Cennet’te
            O’nun şefaatiyle derecelerimizi yükselt. Her hâl ve makamda nimetine mazhar kıldığın
            kullarınla beraber O Nebîler Serveri’nin Livâü’l-hamd ile müsemma sancağı altında
            bizi de haşreyle. Bizi buhbuha-i Cennet’te O’nun, gönülleri saygı ve hürmet dolu
            komşuları eyle. Ey ihsan, lütuf ve nimetleri sonsuz Allahım! Bizi ikramlarının en güzeli
            olan likaullaha eriştir. Fatiha, Bakara ve En’âm sûre-i celîleleri hürmetine dualarımızı
            kabul buyur Rabbimiz! Âmîn!
            Yüce Allahım! Mübarek Kitabın, içindeki bütün latîf sırlar ve şâşâlı güzellikler,
            mümtaz Resûlün ve muhacir ve ensar olmak üzere bütün ashâbı aşkına bizleri Yüce
            Kitabından hakkıyla istifadeye muvaffak kıl ve o mukaddes beyanın bereketine mazhar
            eyle. O beyanın ki Allahım, Sen onu ebrârın Efendisi, ahyârın senet ve dayanağı
            Efendimiz’e hak ile, hakkı en güzel şekilde ortaya koyacak şekilde indirdin. O da öylece
            hak ile ve hakkı açıklayıcı olarak indi. Ne olur, bizim ona olan rağbetimizi büyüt.
            O’ndan aldığımız mukaddes lezzeti yağmurların damlaları, ağaçların yaprakları
            sayısınca katlayarak artır. Cehd ü gayretlerimizi ve içtihatlarımızı O’nunla ıslah buyur.
            O’nun ümmetinin seçkinlerine verdiği işaretlere ve bişaretli haberlerine itimadımızı
            artır. O Kur’ân-ı Azîmüşşan’ın nurlu hakikatlerinden ve ince sırlarından
            unutturulduklarımızı bize hatırlat, bilmediklerimizi de ta’lim buyur. O, güneşlere taç
            giydiren ezeli nuru, dünyada ve âhirette bizim için de rehber, nur, hidayet ve rahmet
            eyle. Senin bizden razı ve hoşnut olmana vesile olacak ve bizleri Senin, Kendisinden
            başka ilah olmayan Vâhid ü Kahhâr biricik Zât olduğun hakkındaki ikrar ve tasdikimizin
            hakikatine ulaştıracak bir tilavetle, o mukaddes Beyan-ı Sübhanî’yi, masmavi gecelerin
            efsunlu zaman dilimlerinde ve gündüzlerin aydınlık iklimlerinde tilavet etmek suretiyle
            bizi rızıklandır. Sen bütün göklerin, yerin ve arasındakilerin yegâne sahibi, her şeyin
            biricik mâliki Azîz ü Ğaffâr’sın. Sana ne ahyârın ibadetleri fayda, ne de eşrârın
            günahları zarar verecek değildir. Ebrârın takvaları da Senin mülkünde bir şey
            ziyadeleştirmez. Din-i Mübîn-i İslâm’a omuz veren kullarına ihsan ettiğin ecir ve
            sevaplar Senin sonsuz hazinelerinden bir şey eksiltecek değildir. Ey sonsuz
            feyizlerinden her kuluna sağanak sağanak ifaza buyuran Yüceler Yücesi! Sen içinde
            bulundukları şartlara göre kullarının arzu ve ihtiyaçlarını karşılamak ve onlara daha
            başka nice ihsanlarda bulunmaktan dolayı asla fakir düşmeyecek bir Ğaniy-yi
            Mutlak’sın. Biz ise her her hâl ve fiilimizde Sana eşedd-i ihtiyaç ile muhtaç fakir
            kullarız.
            “Rabbimiz bize dünyada da hasene ver, âhirette de hasene ver ve bizi Cehennem
            azabından koru.” “Göklerde ve yerde olan her şey Allah’ındır. Ey insanlar! Siz
            içinizdeki şeyleri açığa vursanız da, gizleseniz de, Allah sizi onlardan dolayı hesaba
            çeker. Sonra dilediğini affeder, dilediğini azaba uğratır. Doğrusu Allah her şeye
            kâdirdir. Peygamber, Rabbi tarafından kendisine ne indirildi ise ona iman etti,
            müminler de! Onlardan her biri Allah’a, meleklerine, kitaplarına ve peygamberlerine
            iman etti. ‘O’nun resûllerinden hiçbirini diğerinden ayırt etmeyiz’ dediler ve
            eklediler: ‘İşittik ve itaat ettik ya Rabbenâ, affını dileriz, dönüşümüz Sanadır.’ Allah
            hiçbir kimseyi güç yetiremeyeceği bir şekilde yükümlü tutmaz. Herkesin kazandığı
            iyilik kendi lehine, işlediği fenalık da kendi aleyhinedir. Ya Rabbenâ! Eğer unuttuk
            veya kasıtsız olarak yanlış yaptıysak bundan dolayı bizi sorumlu tutma! Ya Rabbenâ!
            Bizden öncekilere yüklediğin gibi ağır yük yükleme! Ya Rabbenâ! Takat
            getiremeyeceğimiz şeylerle bizi yükümlü tutma! Affet bizi, lütfen bağışla
            kusurlarımızı, merhamet buyur bize! Sensin Mevlâmız, yardımcımız! Kâfir
            topluluklara karşı Sen yardım eyle bize!” “’Allah fakirdir biz ise zenginiz’ diyenlerin
            sözlerini Allah elbette işitmiştir. Ama Biz onların dedikleri bu sözü ve peygamberleri
            haksız yere öldürmelerini yazacağız.”
            “Göklerin ve yerin hâkimiyeti Allah’ındır ve Allah her şeye Kadîr’dir. Muhakkak
            göklerin ve yerin yaratılışında, gece ile gündüzün birbiri ardınca gelip sürelerinin
            uzayıp kısalmasında düşünen insanlar için elbette birçok delil vardır. Onlar ki
            Allah’ı gâh ayakta divan durarak, gâh oturarak, gâh yanları üzere zikreder, göklerin
            ve yerin yaratılışı hakkında düşünür ve derler ki: Ey Yüce Rabbimiz! Sen bunları
            gayesiz, boşuna yaratmadın. Seni bu gibi noksanlardan tenzih ederiz. Sen bizi o ateş
            azabından koru! Ey Yüce Rabbimiz! Sen kimi ateşe koyarsan, muhakkak onu rezil
            edersin. Zalimlerin hiçbir yardımcısı yoktur! Rabbenâ! Biz, imana çağıran ve
            ‘Rabbinize inanın!’ diye tevhide davet eden bir zâtı duyduk ve icabet ettik. Artık Sen
            bizi affet, kusurlarımızı bağışla ve iyilerin ölümünü bize nasip eyle! Rabbenâ!
            Resûllerin vasıtasıyla bize vaad ettiğin mükâfatları bize lütfet, bizi kıyamet günü
            rezil ve perişan eyleme. Sen asla sözünden dönmezsin!” “Ey bizim Rabbimiz,
            kendimize yazık ettik. Şayet Sen kusurumuzu örtüp, bize merhamet buyurmazsan, en
            büyük kayba uğrayanlardan oluruz!” “Ey bizim Rabbimiz! Bizimle şu halkımız
            arasında Sen âdil hükmünü ver, haklı haksız açığa çıksın. Sen elbette hüküm
            verenlerin en iyisisin!”
            Ey Yüceler Yücesi Allahım! Azametinle beraber en latîf ve gizli varlıklardan daha
            latîf ve Zât’ı, hakikatiyle ihata edilemeyecek kadar Bâtın Sen olduğun gibi, bütün
            azamet sahiplerinin üstünde en büyük ve ulu olan Azîm de Sensin. Arşının
            üzerindekileri bildiğin gibi arzının altındakileri de en iyi şekilde bilirsin. Kalblerin
            derinliklerindeki vesvese ve mülahazalar en açık sözler gibi Sana göre ayanlardan
            ayandır. İçte gizlenen sırlar ve dışa vurulan sözler arasında Senin ilmin açısından hiçbir
            fark yoktur. Mevcudâttaki her şey Sana boyun eğmiş, otorite sahipleri Senin saltanatın
            karşısında hudû ile iki büklüm olmuştur. Dünyada ve âhirette olan ve olacak her şey
            Senin yed-i kudretindedir. Ne olur, ey Kudreti Sonsuz Allahım, bana içinde bulunduğum
            bütün gam ve tasalardan fereç ve mahreçler/çıkış yolları ihsan et.
            Allahım! Günahlarım karşısında affının, hatalarım karşısında mağfiretinin ve çirkin
            amellerim karşısında setredip örtmenin büyüklüğü ve enginliği, onca kusurumdan dolayı
            asla layık olmadığım şeyleri bile Senden isteme hususunda bana cesaret verdi. Senin
            her zaman benim maslahatımı gözettiğine ve benim Ma’bûd ve kul arasındaki muamele
            ve münasebetlerde kendi nefsime kötülük yaptığıma inanarak ve vicdanımda bunu
            duyarak Sana dua ediyor ve yalvarıyorum. İnanıyorum ki, kulun olarak Sen beni
            seviyorsun; bense kendime buğz ve zulüm ediyorum. Senin rahmetine o kadar güvendim
            ki Allahım, o güven kapına gelme konusunda beni cür’etlendirdi. Ne olur, hüsn-ü
            zannımı karşılıksız bırakma ve ihsanlarını cömertçe üzerime saç, saç ki Sen tevbeleri
            kabul eden, rahmeti sonsuz Tevvâb ü Rahîm’sin.
            Allahım! Kalbime bir nur, kulaklarıma bir nur ver; gözlerime bir nur, sağıma bir nur,
            soluma bir nur, önüme bir nur, üstüme bir nur, altıma bir nur ver. Beni baştan aşağıya
            nur eyle, ey semavat u arzın ve arasındakilerin Nuru, ey Arş-ı Azîm’in Rabbi!
            Ey Yüce Allahım! Ey Kerîm Rabbim! Zehirleyen ve ısıran bütün canlıların, topyekün
            yaratıkların, perçemini kudret elinde tuttuğun her canlının şerrinden Senin Kerîm Zâtına,
            yüce ve azametli ismine ve tastamam kelimelerine sığınıyorum. “Gerçekten Rabbim
            dilediği kimse hakkında Latîf ’tir (dilediği hususları çok güzel, pek ince bir tarzda
            gerçekleştirir). Şüphesiz O Alîm’dir, Hakîm’dir (her şeyi hakkıyla bilen, tam hikmet
            sahibidir)” “Rabb-i Rahim’den sözle olan bir selâm yine onlara...”
            Ey Yüceler Yücesi Allahım! Senden, Resûl-i Kerîm Efendimiz’e (aleyhissalâtü vesselâm)
            vahyetmiş olduğun her bir vahiy ve “Bismillahirrahmanirrahîm” âyet-i celîlesine
            koymuş olduğun her bir sır hakkı için istiyorum. Yine Kur’ân-ı Azîm’de inzal
            buyurduğun her bir sûre, âyet, kelime ve harf hakkı için istiyorum: Ne olur, beni Kur’ân
            ile ve onun bilgisiyle rızıklandır. Kur’ân hakikatlerini demime damarıma, gözüme
            kulağıma karıştır. Bedenimi de, gecemde gündüzümde, uykumda uyanıklığımda sırat-ı
            müstakîm üzere hep Kur’ân yolunda istihdam buyur. “Allah’tan bir lütuf ve nimet
            olarak. Allah her şeyi hakkıyla bilir, tam hüküm ve hikmet sahibidir.”
            Ey dua edenin duasına icabet eden Allahım! Sen her şeyin mâliki, keremi sonsuz kerîm
            bir Melik iken, kapına gelen dilenciyi eli boş geri çevirmekten Seni tenzih ederiz.
            “Allahım! Sen mülkü dilediğine verir, dilediğinden de çeker alırsın. Dilediğini azîz,
            dilediğini zelîl kılarsın. Her türlü hayır yalnız Senin elindedir. Sen elbette her şeye
            kâdirsin. Geceyi gündüze katar günü uzatır, gündüzü de geceye katar geceyi
            uzatırsın. Ölüden diri, diriden de ölü çıkarırsın. Ve dilediğin kimseye sayısız rızıklar
            ihsan edersin.”
            Ey rahmeti sonsuz Allahım! Dünya ve âhiretin Rahman ve Rahîm’i Sensin. Onları
            dilediğine verir, dilediğinden de uzak tutarsın. Ümmü’l-Kitab olan Fatiha Sûre-i
            Celîlesi hatırına, bu kuluna, başkalarının merhametine muhtaç bırakmayacak bir
            merhametle muamelede bulun.
            Allahım! Verdiğini engelleyecek, men ettiğini verecek, kazanı geri çevirecek,
            hükmünü değiştirecek hiçbir güç yoktur. Mal ve makam sahiplerinin sahip olduğu şeyler
            de, Senin lütuf ve ihsanının yerine geçip kendilerine fayda vermez.
            Allahım! İyiliğe kilitlenmiş ebrâr kullarının yürüdüğü yolda benim kalbimi de Senin
            dinin üzerine sâbit eyle. Senin rızanı kazanma istikametinde zâhirimi Allah Resûlü’nün,
            hususî, umumî, kavlî, fiilî, hâlî ve takrîrî bütün sünnetlerini hayata geçirip yaşamak olan
            sünnet-i seniyye, bâtınımı da edep ve saygı tacıyla güzelleştir.
            Allahım! Ben zayıfım; zayıflığımla beraber rızanı elde etmek istiyorum. Lütfen o yolda
            bana güç ver. Nâsiyemden tutup beni güzelliklerin içerisine al ve insanlığın ufkunda
            İslâm’ın bir kere daha şehbâl açmasını bütün isteklerimin zirvesi eyle.
            Allahım! Ben çok zayıfım; Sen bana güç ver. Pek zelîlim; izzetinle zilletimi izzete
            çevir. Fakr u ihtiyacım sınırsızdır; benim Senden istediklerimin de ötesinde dinimde,
            dünya ve âhiretimde ihtiyacım olan her hayır ve güzelliği bana bahşet.
            Ey mahlûkatına lütf u keremi devamlı olan, atıyyelerini bahşetmek üzere inayet elleri
            hep açık bulunan, başları döndürüp akılları hayrette bırakacak kadar güzel lütuf ve
            mevhibeler bahşeden, isyankâr kullarının günah ve hatalarını bağışlayan Yüceler
            Yücesi Allahım! Kur’ân buudlu, ulûhiyet eksenli ahlâkıyla bütün yaratılmışların en
            üstünü olan Efendimiz Hazreti Muhammed’e, O’nun eşsiz ve parlak kurbetinin değerler
            üstü koku ve boyasına mazhar olmuş ve felah bulmuş âl ü ashâbına, haşir gününe kadar
            onlara ihsan şuuru içerisinde ittiba eden bütün müminlere salât ü selâm ve bereket ihsan
            eyle. Ey gizli ve sürpriz lütufların sahibi Yüceler Yücesi Allahım! Onları da, bizi de
            mağfiret deryalarında arındır. “Ey bizim kerîm Rabbimiz! Bizi doğru yola ilettikten
            sonra kalblerimizi saptırma ve katından bize bir rahmet bağışla. Şüphesiz aşkın
            atıyyeleri bol olan Müteâl Vehhâb Sensin Sen!” “Ya Vehhâb! (14 defa)”
            Hizbin Hitâmı
            Ey Yüceler Yücesi Allahım! Ey aşkın atıyyeleri bol olan Müteâl Rabbim! Sen
            Sübhansın; her türlü eksiklikten berîsin. Kerem ve rahmetin sonsuzdur. Tevvâb isminle
            kullarına hem tevbe yollarını gösterir, hem de tevbelerini kabul buyurursun. Evvel-âhir
            bütün hamd ü senalar, şanına yaraşır şekilde yalnız Senin hakkındır. Ey Ezel ve Ebed
            Sultanı Allahım! Evvel Sensin; Senden önce hiçbir şey yoktu. Âhir Sensin; fenâ ve
            ademden münezzehsin; nihayette bütün varlık fenâ bulacak ve yine bir tek Sen
            kalacaksın. Zâhir Sensin; Senden daha vâzıh, ayan-beyan bir hakikat yoktur. Her şeyin
            ötesinde, ötelerin de ötesinde kâinat ve hâdiselerin biricik mercii Bâtın da yine Sensin.
            Bizi huzurundan kovma ne olur! Bize Senin yüce şanına yaraşan şekilde muamele et, ey
            cömertçe ihsanda bulunan ve Arş-ı Azîm’in Rabbi olan Allahım!
            Allahım! Kalblerimizin zimamını Kendine ve hoşnut olduğun güzelliklere doğru çek.
            Bizi bütün işlerimizde tevekkül eden kullarından eyle. Nezdindeki rahmetle bizi de
            sarıp sarmala. Ey Erhamürrâhimîn! Bizleri hidayete eren, hakka hakikate uyanan ve
            başkalarının uyanmasına vesile olan kullarından eyle; dalâlete düşmüş ve başkalarının
            dalâletine sebep olan kullarından değil.
            Ey Yüce Allahım! Her şey ve herkes üzerinde tasarruf sahibi Melik ve varlığı
            kendinden ve değişmeyen bir zât olan Hakk Sensin. Senden başka ilah yoktur. Kullarına
            sayısız ihsanlarda bulunan, her icraatını en güzel, en mükemmel şekilde gerçekleştiren,
            kullarına nimetlerini bol bol ihsan eden, lütuflarıyla dilediği kullarını dilediği kadar
            sevindiren de yine Sensin. Gece karanlığı, gündüz nuru ve aydınlığı, Ay ziyası, Güneş
            şuaları, arılar vızıltıları, sular şırıltıları, ağaçlar da hışırtılarıyla sadece Sana secde
            ederler. Yerlerde ve göklerde ne kadar canlı varsa hepsi, başta melekler, cinler ve
            insanlar olmak üzere yalnız Senin yüce huzurunda secdeye varırlar. Ey Allahım! Ey
            Rabbim! Senin katiyen bir ortağın yoktur. Senin kudret ve azametinin ilk tecellî ufku
            olan Arşının izzeti hürmetine, Yüce Kitabında yer alan sonsuz rahmetin, ism-i a’zamın,
            yüce şanın, ne iyi ne de kötü hiç kimsenin aşamayacağı tastamam kelimelerin hürmetine,
            her şeyin en doğrusunu bilen Resûlün, Habîb-i Ekremin ve Halîl-i A’zam’ın, Efendimiz,
            Peygamberimiz Hazreti Muhammed’e (aleyhi efdalüssalavât ve ekmelüttahiyyât) ve bütün
            ümmetine salât, selâm ve bereket ihsan etmeni diliyoruz. O Fahr-i Kâinatın şefaati
            hürmetine Allahım, benim günahlarımı da bağışla. O’nun muhabbetinin halavetiyle
            sineme inşirah sal. Marifetinin nuruyla kalbimi ihya buyur. Kalb ve fuâdımı himmetinin
            ziyasıyla tenvîr et. O’nun sünnet-i seniyyesini ihya için beni faydalı ilimle donat. Beni
            O’nun sulehâ-i ümmetinden eyle. Ey Âlemlerin Rabbi Allahım! Onun, Senin yüce
            nezdindeki konum ve hakkı, Sana olan tarifler üstü itimadı, Yüce Zâtına karşı içinde
            duyduğu iştiyakı aşkına O’nu, benim, anne-babamın ve Sana inanan bütün müminlerin
            şefaatçisi eyle ve hakkımızdaki şefaatini kabul buyur.
            Allahım! Efendimiz Hazreti Muhammed’e dilediklerini ver, O’nu umduklarına nâil kıl,
            her zaman onu ilk şefaat eden ve şefaati kabul edilen kulun eyle. En büyük delili olan
            Kur’ân’ı yücelt, terazisini ağırlaştır, hüccetini âşikar hale getir ve zirveleri tutan
            mukarreb kulların arasındaki yüksek derecesini yükselttikçe yükselt.
            Ey kimseye muhtaç olmayan Ğaniyy! Ey herkesin hamd ü senâsının biricik mercii
            Hamîd! Ey Arş-ı Mecîd’in sahibi! Ey her şeyi ilk yaratan Mübdi’! Ey hayattan sonra
            ölümü, ölümden sonra da hayatı geri veren Muîd! Ey dilediğini dilediği gibi işlemeye
            muktedir olan Kudreti Sonsuz! Arşının rukünlerini dolduran nur-u vechin, bütün
            mahlûkatına güç yetirdiğin kudretin, her şeyi kuşatan sonsuz rahmetin hakkı için Senden,
            beni Efendimiz Hazreti Muhammed’e (sallallahu aleyhi ve sellem) ve tertemiz ehline
            sevdirmeni, dinimde, dünyamda ve âhiretimde, zâhirimde ve bâtınımda aff-ı tâmmını ve
            âfiyet-i tâmme-i dâimeni ihsan etmeni, İslâm’a hidayet payesiyle sevindirdikten sonra
            daha onu geri almamanı, ölene kadar hep istikamet üzere bir Müslüman olarak
            yaşatmanı, affınla dünyada rüsvay olmaktan, âhirette de azaba uğramaktan korumanı
            diliyorum. Efendiler Efendisi Hazreti Muhammed (aleyhissalâtü vesselâm), tertemiz ehl-i
            beyti, göklerde ve yerlerdeki her bir nebî, her bir velî ve her bir melek (Allah’ın salât ve
            selâmı Efendimizin ve onların hepsinin üzerine olsun) hürmetine diliyorum. Safiyyullah Hazreti
            Âdem’in Rabbine yalvardığı kelimeleri, Neciyyullah Hazreti Nuh’un duaları, Halîlullah
            Hazreti İbrahim’in sahîfeleri, Kelîmullah Hazreti Musa’nın Tevrat’ı, Halifetullah
            Hazreti Davud’un Zebur’u, Kelimetullah ve Ruhullah Hazreti İsa’nın İncil’i ve sonradan
            gelen öncü, gaybın son habercisi Habîbullah Hazreti Muhammed’in (alâ nebiyyina ve
            aleyhimüsselâm) Kur’ân-ı Kerîm’i hatırına Senden diliyorum. Yine, Yüce Zâtını
            isimlendirdiğin, Kitabında indirdiğin, kullarından birisine bildirdiğin ya da nezd-i
            Ulûhiyette, ilm-i gaybda mazhar-ı isti’sâr buyurup kimseye bildirmediğin bütün
            isimlerin hürmetine Allahım, Senden, Kur’ân-ı Mübîn’i kalbimin baharı, gözümün nuru,
            gönlümün şifası kılmanı, O’nunla hüzün ve tasalarımı gidermeni; her hâl ve makamda
            Seni devamlı zikredebilmek ve hem lisanım, hem kalbim hem de âzâlarımla
            şükredebilmek için yardımını ve dünyada ve âhirette korkup çekindiğim şeylerden
            muhafaza etmeni diliyorum. Sen Hayy ve Kayyûmsun. Semavat u arzı yoktan eşsiz
            şekilde yaratan biricik Hâlık’sın. Celâl ve ikram Sahibisin. Ne olur, dergâh-ı izzetinden
            haybet ve hüsranla ayırma ve yakarışlarımızı kabul buyur.
            Ey Yüce Allahım! Bana, anne-babama ve topyekün mümin kullarına lütuf ve
            rahmetinin kapılarını bütün hakikatiyle aç. Benim ve onların affedilip silinmemiş bir tek
            günahımızı bile bırakma. Bütün sıkıntılarımızı gider.. bizi borçlarımızdan kurtar..
            hastalarımızın hepsine şifa ihsan buyur.. bize düşmanlık besleyenlerin şerlerine mâni
            ol.. haset nazarıyla bakanları perdele.. yanımızda bulunmayanları muhafaza et.. fısk ve
            fücûr içindekileri ıslah buyur.. günaha düşmüş olanlarımızı affet.. ötelere göçmüş
            olanlara rahmetinle muamelede bulun.. içimizden ayıp ve kusur işleyenlerin ayıplarını
            ört.. dünya ve âhiret hesabına, içinde Senin hoşnutluğun, benim ve onların salâh ve
            felahı olan bütün ihtiyaçlarımızı da, parlak kudretin ve geniş rahmetinle karşıla ey
            Merhametliler Merhametlisi Allahım!
            Allahım! Tecellî dalga boylarıyla yedi iklim dört bucağı dolduran Vâhid, Ehad, Ferd,
            Samed, Azîz, Tâhir, Mutahher, Mübarek, Mukaddes, Hayy, Kayyum, Hakk ve Mübîn
            isimlerinin hürmetine Senden diliyor ve dileniyorum. Nebî ve velî kulların din ü
            diyanetlerinde onlarla dua ettiğinde dualarına icabet buyurduğun gizli isimlerin, Senin
            ihsan ve lütuflarının enginliğini ifade eden Muğnî ve Mu’tî isimlerinin, kendileriyle dua
            edildiğinde her zaman cevap verdiğin, bir şey istenildiğinde onu ihsan ettiğin Eazz,
            Ecell, Ekrem ve A’lâ isimlerinin hakkı için Senden, âlemlere rahmet olarak gönderdiğin
            şanı yüce Nebînin dilediği bütün hayırları istiyor ve beni, Din-i Mübin-i İslâm’ı ihya
            gayretinde, bütün yakarışlarına icabet edilmiş ve ihtiyaçları karşılanmış kullarından
            eylemeni diliyorum.
            Allahım! Hakikate ulaştıran ilmimi ziyadeleştir. Gönlümü hilm ü silm ile güzelleştir.
            Rızkımı genişlet. Her hal ve hareketimde vakar ile doğruluğu cem’ etmeye beni
            muvaffak kıl. Beni sadece Senin hoşnutluğuna matuf işlerle meşgul eyle. Dergah-ı
            izzetinde kabul görecek şekilde kalbimi ve dilimi daima zikrinle donat. Beni Sana
            kavuşmayı iştiyak içinde gözleyen bir kul eyle. Kalbimi yalnız Senin huzuruna tevcîh
            buyur. Seninle, Senin Kitabınla necata eren, her hükmünden razı olan, imtihan vesilesi
            olarak gönderdiğin belalar karşısında sabırla duran, nimetlerin karşısında hep şükürle
            gerilen kullarından eyle. Beni kendi gözümde küçük, dînî hayatı itibariyle büyük,
            kullarının kalblerinde mahbub, gözlerinde azîz eyle, ey her şeyi rahmeti ve ilmiyle
            kuşatmış bulunan Yüceler Yücesi! Senin kerem ve hilmine dehâlet ediyorum, ne olur,
            “Biz sana aşikâr bir fetih ve zafer ihsan ettik.” “Bu da sana şanlı bir zafer vermesi
            içindir” âyât-i celîleleri hürmetine, şu istediklerimde bana mahrumiyet yaşatma.
            Allahım! Beni dinde fakîh/derin anlayışlı kıl ve Müslüman kullarının gönüllerinde
            benim için vüdd/sevgi vaz’et. Bütün cihanda, Senin rızana vesile olacak bir yâd-ı cemîl
            ile anılmak nasip eyle. Ey öncekilerin ve sonrakilerin yegâne İlahı! Muvahhid kulların
            hakkında, “Allah’tan bir yardım ve yakında gerçekleşecek bir zafer! Müminlere
            bunları müjdele!” buyuran Sensin. Lütfen ve keremen, bizleri de o müjdelere nâil eyle.
            Ey yokluğu, varlığıyla süsleyen, damlaya deryâların vüs’atini bahşeden, zerreye güneş
            olma istidâdını veren Ulu Sultan! İslâm’ı ve Müslümanları te’yîd buyur. Yegane hak din
            olan İslâm’ı nur-u yakîn ve feth-i mübîn ile zafere ulaştır. Ey isteyenlerin isteklerine
            cevap veren Rahmeti Sonsuz! Bizim, anne-babamızın, üstadımızın ve rehberimizin,
            meşayihimizin, içimizden çıkan idareci ve yöneticilerimizin, hayatlarını Dinin daha iyi
            anlaşılmasına vakfetmiş âlim ve müçtehidlerimizin, İslâm’ın ibkâ ve ihyasında onların
            yolunda gidenlerin, evvel-âhir bizden önce yaşamış olan selef-i salihînin, gök ve yer
            ehlinden bütün salih ve mukarreb kullarının, hayatta olanı ve olmayanlarıyla topyekün
            müminlerin ve Müslümanların, hac vazifesini yerine getirme lütfuna mazhar olmuş
            bütün ibâdının, Allah ile insanlar arasındaki perdeleri kaldırmak için dünyanın dört bir
            bucağına dağılmış olan adanmış ruhların, yollara dökülenlerin ve sınırlarda hüşyar
            gözlerle nöbet tutanların, hâsılı karada-denizde bütün ümmet-i Muhammed’in üzerine
            hayır, nimet, rıdvan, mağfiret, rızık ve bereketini bol bol lutfet.
            Ey merhameti sonsuz Allahım! Ümmet-i Muhammed’in her halini ıslah buyur.
            Allahım! Ümmet-i Muhammed’e merhamet et.
            Allahım! Ümmet-i Muhammed’i bağışla. Ey Merhametliler Merhametlisi Sana inanan
            bütün kullarını bağışla. Beni her halimle inananlara faydalı kıl. Ey Âlemlerin Rabbi
            Allahım! Cömertlik ve kereminle müminlerin kalblerinde bana karşı muhabbet ve şefkat
            hâsıl et. “Ya Rabbî! Sensin İlah, Senden başka yoktur ilah! Sübhansın, bütün
            noksanlardan münezzehsin, Yücesin! Doğrusu kendime zulmettim, yazık ettim. Affını
            bekliyorum Rabbim!” Sen hiç şüphesiz Merhametliler Merhametlisisin.
            Ey Hazreti Cebrail, Mikail, İsrafil, Azrail ve bütün enbiya ve mürselinin seyyidi
            Efendimiz Hazreti Muhammed’in (ala nebiyyina ve aleyhimüsselâm) Rabbi olan Allahım! “Tâ
            Hâ” ve “Yâ Sîn” hakkı için duama icabet buyur, ihtiyacımı gider, hüccetimi sağlamlaştır
            ve nezdindeki derecemi yükselt.
            Allahım! Efendimiz’e ve onlara, kıyamete kadar ihsan şuuru içinde onlara tâbi
            olanlara, Kitab-ı Mübîninde saydıkların adedince salât, selâm ve bereket ihsan buyur ve
            ihsanını arttırdıkça artır. Âmîn Allahım Âmîn!
            Ey Yüce Allahım! Ey Kerîm Rabbim! Fâtiha sure-i celîlesi hürmetine okuyup
            söylediklerimizi, söylemeye çalıştıklarımızı kabul buyur! Bize saadet bahşet. Hamd ü
            senalarımız yalnız Sanadır Allahım! Efendimiz Hazreti Muhammed’e (aleyhissalâtü
            vesselâm) de bütün mahlûkatın adedince salât ve selâm buyur.
            Allah’ın rahmetinden uzaklaştırılmış olan şeytandan Allah’a sığınırım. “Rahman ve
            Rahîm Allah’ın adıyla. Bütün hamdler, övgüler Âlemlerin Rabbi Allah’adır. Rahman
            ve Rahîm O’dur. Din gününün, hesap gününün tek hâkimidir. (Haydi, öyleyse
            deyiniz): Yalnız Sana ibadet eder, yalnız Senden medet umarız. Bizi doğru yola, nimet
            ve lütfuna mazhar ettiklerinin yoluna ilet. Gazaba uğrayanların ve sapkınlarınkine
            değil.” Âmîn Allahım Âmîn!
            Allahım! Resûlullah (sallallahu aleyhi ve sellem) Efendimiz’in ruhuna salât eyle.
            Allahım! Efendimiz’e (aleyhissalâtü vesselâm) ve hane-i saadetinin bahtiyar efradına salât
            ve selâm eyle.
            Allahım! Hulefâ-i Râşidîn efendilerimizin ruhlarına salât ve selâm eyle.
            Allahım! Efendimiz’e (aleyhissalâtü vesselâm) ve hane-i saadetinin bahtiyar fertlerine salât
            ve selâm eyle.
            Allahım! Bütün enbiyanın (alâ nebiyyina ve aleyhimüsselâm) ruhlarına salât ve selâm eyle.
            Allahım! Efendimiz’e (aleyhissalâtü vesselâm) ve hane-i saadetinin mes’ûd efradına salât
            ve selâm eyle.
            Allahım! Bütün işlerimizi hayırla başlat, hayırla tamamla ve bütün işlerimizin
            âkıbetini hayırlı eyle. “İzzet ve kudret Rabbi olan senin Rabbin onların bütün bâtıl
            iddialarından münezzehtir, yücedir. Selam bütün peygamberleredir. Bütün hamdler
            Âlemlerin Rabbi Allah’adır.”</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Ey Yüce Allahım! Bütün sırların Kendisinde toplandığı, bütün nurların Kendisinden
            yayıldığı, nefisleri ayıp ve kusurlarından temizleyen, kâinatı şereflendirenlerin en
            güzeli, memleket-i Rabbaniyenin müzeyyen yıldızı, mukaddes huzurun rehber ve yaver-i
            ekremi, hayır ve güzelliğin muallimi, Allah’ın yarattıklarının en iyi bileni, ümmetin
            hakka çağıran mürşid ve davetçisi, enbiya ve mürselînin en kerîmi, Âlemlerin
            Rabbi’nin müstesna elçisi, Efendimiz, Efendiler Efendisi, saadet dairelerinin kutbu ve
            merkezi Hazreti Muhammed’e (sallallahu aleyhi ve sellem), onun, Senin nezdindeki
            makamının büyüklük ve azameti ölçüsünce salât ve selâm eyle.
            Hamd ü sena her ihtiyacımıza kâfî gelen Rabbimiz Allah’a; selâm başta Hazreti
            Mustafa olmak üzere, Hakk’ın bütün seçkin kullarına.</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Ey keremi sonsuz Allahım! Şu dağınık ve perişan halime, lütfen ve keremen, bir nizam
            ve intizam ver. Yakışıksız ve çirkin fiillerimi güzelleştir. Beni fakirlik ve zillet
            eleminden, her türlü beladan, musibetten ve vebadan halâs eyle. Düşmanların, dalâlete
            sürükleyen şeytanların ve daima kötülüğü emreden nefs-i emmarenin şerlerinden de
            sıyanet buyur.
            Allahım! Bizi salih ve âbid, varlıklı ve şükreden kullarından eyle. Dünyevî ve uhrevî
            bütün işlerimizde intizamla hareket edebilmeyi bizim için kolay hale getir. Hayırlı
            isteklerimizi gerçekleştir. Şerden, isyandan, büyüğü-küçüğüyle bütün günahlardan bizi
            uzak tut. Bizi salih amellere, doğruluğa ve masumca yaşamaya yakın eyle ve bizi her
            zaman salih kullarının arasında tut.
            Yüce Allahım! Ömürlerimizi salih amellerle, marifet-i İlahiye hüzmeleriyle, ilimle,
            faziletle, hakâik ve dekâik-i imaniye ile donat.
            Allahım! Kalbimi marifetle ve Senin arif ve ehl-i tahkîk olan âlim kulların arasında
            meşhur ilimlerle nurlandır. Âhir ömrümde, Sana kavuşacağım esnada kalbimi iman
            nurlarıyla doldur. Son nefesimde, “şehadet ederim ki, Allah’tan başka bir ilah yoktur ve
            Muhammed (aleyhissalâtü vesselâm) O’nun kulu ve Resûlüdür” kelime-i kudsiye-i
            mübeccelesiyle şehâdet getirebilmem için tevfîk-i Sübhanîni bana refîk eyle.
            Efendimiz’e, âline ve ashâbına salât ve selâm eyle Allahım! Sana sonsuz defa hamd
            ediyoruz. Azamet ve kibriyan hakkı için, ey semavât ve arzı eşsiz şekilde yaratan, ey
            celâl ve ikram Sahibi Rabbim; ey rahmeti sonsuz Erhamürrâhimîn, ne olur, lütuf buyur
            ve dualarımıza kabul mührü vur.
            Efendiler Efendisi Hazreti Muhammed’e (sallallahu aleyhi ve sellem), tertemiz, pırıl pırıl
            ehline ve kerem ve iyilik temsilcileri olan bütün ashâbına salât ve selâm eyle Allahım
            ve o salavât hürmetine bizi kapından boş geri çevirme.</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Ey Âlemlerin Rabbi Allahım! Sana sonsuz hamd ü sena, Efendimiz Hazreti
            Muhammed’e (sallallahu aleyhi ve sellem) ve âl ü ashâbına nihayetsiz salât ve selâm olsun.
            Evvela Efendimiz ve Efendiler Efendisi, Allah Resûlü, insanlık ufkunun biricik
            muhaciri Hazreti Muhammed el-Muhacirî (sallallahu aleyhi ve sellem), sonra Seyyidina Ebû
            Bekr es-Sıddîk el-Muhacirî (radıyallahu anh), Seyyidina Ömer ibnü’l-Hattâb el-Muhacirî
            (radıyallahu anh), Seyyidina Osman ibn Affân el-Muhacirî (radıyallahu anh), Seyyidina Alî
            ibn Ebî Talib el-Muhacirî (radıyallahu anh), Seyyidina Talha ibn Ubeydullah el-Muhacirî
            (radıyallahu anh), Seyyidina Zübeyr ibn Avvâm el-Muhacirî (radıyallahu anh), Seyyidina
            Abdurrahman ibn Avf el-Muhacirî (radıyallahu anh), Seyyidina Sa’d ibn Ebî Vakkâs el-
            Muhacirî (radıyallahu anh), Seyyidina Saîd ibn Zeyd el-Muhacirî (radıyallahu anh), Seyyidina
            Ebû Ubeyde ibn Cerrâh el-Muhacirî (radıyallahu anh), Seyyidina Übeyy ibn Ka’b el-
            Hazrecî (radıyallahu anh), Seyyidina el-Erkam ibn Erkam el-Muhacirî (radıyallahu anh),
            Seyyidina Es’ad ibn Yezîd el-Hazrecî (radıyallahu anh), Seyyidina Enes ibn Muaz el-
            Hazrecî (radıyallahu anh), Seyyidina Enese Mevlâ-Resûlillah (sallallahu aleyhi ve sellem) el-
            Muhacirî (radıyallahu anh), Seyyidina Üneys ibn Katâde el-Evsî (radıyallahu anh), Seyyidina
            Evs ibn Sâbit el-Hazrecî (radıyallahu anh), Seyyidina Evs ibn Havlî el-Hazrecî (radıyallahu
            anh), Seyyidine Evs ibn es-Sâmit el-Hazrecî (radıyallahu anh), Seyyidina İyâs ibn el-
            Bükeyr el-Muhacirî (radıyallahu anh), Seyyidina Büceyr ibn Ebî Büceyr el-Hazrecî
            (radıyallahu anh), Seyyidina Behhâs ibn Sa’lebe el-Hazrecî (radıyallahu anh), Seyyidina
            Besbese ibn Amr el-Hazrecî (radıyallahu anh), Seyyidina Bişr ibn el-Berâ el-Hazrecî
            (radıyallahu anh), Seyyidina Beşîr ibn Sa’d el-Hazrecî (radıyallahu anh), Seyyidina Bilal ibn
            Rebâh el-Muhacirî (radıyallahu anh), Seyyidina Temîm Mevlâ-Hırâş el-Hazrecî (radıyallahu
            anh), Seyyidina Temîm Mevlâ benî Ğanm el-Evsî (radıyallahu anh), Seyyidina Temîm ibn
            Yeâr el-Hazrecî (radıyallahu anh), Seyyidina Sâbit ibn Akram el-Evsî (radıyallahu anh),
            Seyyidina Sâbit ibn Sa’lebe el-Hazrecî (radıyallahu anh), Seyyidina Sâbit ibn Hâlid el-
            Hazrecî (radıyallahu anh), Seyyidine Sâbit ibn Hansâ el-Hazrecî (radıyallahu anh), Seyyidina
            Sâbit ibn Amr el-Hazrecî (radıyallahu anh), Seyyidina Sâbit ibn Hezzâl el-Hazrecî
            (radıyallahu anh), Seyyidina Sa’lebe ibn Amr el-Hazrecî (radıyallahu anh), Seyyidina Sa’lebe
            ibn Aneme el-Hazrecî (radıyallahu anh), Seyyidina Sakf ibn Amr el-Muhacirî (radıyallahu
            anh), Seyyidina Câbir ibn Hâlid el-Hazrecî (radıyallahu anh), Seyyidina Câbir ibn Abdillah
            el-Hazrecî (radıyallahu anh), Seyyidina Câbir ibn Atik el-Evsî (radıyallahu anh), Seyyidina
            Cebbar ibn Sahr el-Hazrecî (radıyallahu anh), Seyyidina Cübeyr ibn İyâs el-Hazrecî
            (radıyallahu anh), Seyyidina el-Hâris ibn Enes el-Evsî (radıyallahu anh), Seyyidina el-Hâris
            ibn Evs el-Evsî (radıyallahu anh), Seyyidina el-Hâris ibn Hâtib el-Evsî (radıyallahu anh),
            Seyyidina el-Hâris ibn Ebî Hazeme el-Hazrecî (radıyallahu anh), Seyyidina el-Hâris ibn
            es-Sımme el-Hazrecî (radıyallahu anh), Seyyidina el-Hâris ibn Arfece el-Evsî (radıyallahu
            anh), Seyyidina el-Hâris ibn en-Nu’man el-Evsî (radıyallahu anh), Seyyidina Hârise ibn
            Sürâka eş-Şehîd el-Hazrecî (radıyallahu anh), Seyyidina Hârise ibn Nu’man el-Hazrecî
            (radıyallahu anh), Seyyidina Hâtıb ibn Ebî Beltea el-Muhacirî (radıyallahu anh), Seyyidina
            Hâtıb ibn Amr el-Evsî (radıyallahu anh), Seyyidina Hâtıb ibn Amr el-Muhacirî (radıyallahu
            anh), Seyyidina el-Hubâb ibn Münzir el-Hazrecî (radıyallahu anh), Seyyidina Habîb ibn
            Esved el-Hazrecî (radıyallahu anh), Seyyidina Harâm ibn Milhan el-Hazrecî (radıyallahu
            anh), Seyyidina Hureys ibn Zeyd el-Hazrecî (radıyallahu anh), Seyyidina el-Husayn ibn
            Hâris el-Muhacirî (radıyallahu anh), Seyyidina Hamza ibn el-Abdülmuttalib el-Muhacirî
            (radıyallahu anh), Seyyidina Hârice ibn el-Humeyyir el-Hazrecî (radıyallahu anh), Seyyidine
            Hârice ez-Zeyd el-Hazrecî (radıyallahu anh), Seyyidina Hâlid ibn el-Bükeyr el-Muhacirî
            (radıyallahu anh), Seyyidina Hâlid ibn Kays el-Hazrecî (radıyallahu anh), Seyyidina Habbâb
            ibn el-Eret el-Muhacirî (radıyallahu anh), Seyyidina Habbâb Mevlâ Utbe ibn el-Ğazvân el-
            Muhacirî (radıyallahu anh), Seyyidina Hubeyb ibn İsâf el-Hazrecî (radıyallahu anh),
            Seyyidina Hırâş ibn es-Sımme el-Hazrecî (radıyallahu anh), Seyyidina Hallâd ibn Râfi’ el-
            Hazrecî (radıyallahu anh), Seyyidina Hallâd ibn Süveyd el-Hazrecî (radıyallahu anh),
            Seyyidina Hallâd ibn Amr el-Hazrecî (radıyallahu anh), Seyyidina Huleyde ibn Kays el-
            Hazrecî (radıyallahu anh), Seyyidina Huleyfe ibn Adiyy el-Hazrecî (radıyallahu anh),
            Seyyidina Huneys ibn Huzâfe el-Muhacirî (radıyallahu anh), Seyyidina Havvât ibn Cübeyr
            el-Evsî (radıyallahu anh), Seyyidina Havlî ibn Ebî Havlî el-Muhacirî (radıyallahu anh),
            Seyyidina Zekvan ibn Abdikays el-Hazrecî (radıyallahu anh), Seyyidina Zü’ş-Şimâleyn
            Umeyr ibn Abd-i Amr eş-Şehîd el-Muhacirî (radıyallahu anh), Seyyidina Râfi’ ibn Hâris
            el-Hazrecî (radıyallahu anh), Seyyidina Râfi’ ibn Uncede el-Evsî (radıyallahu anh), Seyyidina
            Râfi’ ibn el-Muallâ eş-Şehîd el-Hazrecî (radıyallahu anh), Seyyidina Râfi’ ibn Yezîd el-
            Evsî (radıyallahu anh), Seyyidina Rib’ıy ibn Râfi’ el-Evsî (radıyallahu anh), Seyyidina erRabî’
            ibn İyâs el-Hazrecî (radıyallahu anh), Seyyidina Rabîa ibn Eksem el-Muhacirî
            (radıyallahu anh), Seyyidina Ruhayle ibn Sa’lebe el-Hazrecî (radıyallahu anh), Seyyidina
            Rifâa ibn Râfi’ el-Hazrecî (radıyallahu anh), Seyyidina Rifâa ibn Abdi’l-Münzir el-Evsî
            (radıyallahu anh), Seyyidina Rifâa ibn Amr el-Hazrecî (radıyallahu anh), Seyyidina Ziyâd ibn
            Bişr el-Hazrecî (radıyallahu anh), Seyyidina Ziyâd ibn Lebîd el-Hazrecî (radıyallahu anh),
            Seyyidina Zeyd ibn Eslem el-Evsî (radıyallahu anh), Seyyidina Zeyd ibn Hârise el-
            Muhacirî (radıyallahu anh), Seyyidina Zeyd ibn el-Hattâb el-Muhacirî (radıyallahu anh),
            Seyyidina Zeyd ibn el-Müzeyyen el-Hazrecî (radıyallahu anh), Seyyidina Zeyd ibn Vedîa
            el-Hazrecî (radıyallahu anh), Seyyidina es-Sâib ibn Osman el-Muhacirî (radıyallahu anh),
            Seyyidine Sâlim Mevlâ ebî Huzeyfe el-Muhacirî (radıyallahu anh), Seyyidine Sâlim ibn
            Umeyr el-Evsî (radıyallahu anh), Seyyidine Sübey’ ibn Kays el-Hazrecî (radıyallahu anh),
            Seyyidina Sürâka ibn Amr el-Hazrecî (radıyallahu anh), Seyyidina Sürâka ibn Ka’b el-
            Hazrecî (radıyallahu anh), Seyyidina Sa’d ibn Havle el-Muhacirî (radıyallahu anh), Seyyidina
            Sa’d ibn Hayseme el-Evsî (radıyallahu anh), Seyyidina Sa’d ibn er-Rabî’ el-Hazrecî
            (radıyallahu anh), Seyyidina Sa’d ibn Zeyd el-Evsî (radıyallahu anh), Seyyidina Sa’d ibn
            Süheyl el-Hazrecî (radıyallahu anh), Seyyidina Sa’d ibn Ubeyd el-Evsî (radıyallahu anh),
            Seyyidina Sa’d el-Kelbî Mevlâ-Hâtıb el-Muhacirî (radıyallahu anh), Seyyidina Sa’d ibn
            Muâz el-Evsî (radıyallahu anh), Seyyidina Süfyan ibn Bişr el-Hazrecî (radıyallahu anh),
            Seyyidina Seleme ibn Eslem el-Evsî (radıyallahu anh), Seyyidina Seleme ibn Sâbit el-Evsî
            (radıyallahu anh), Seyyidina Seleme ibn Selâme el-Evsî (radıyallahu anh), Seyyidina Selît ibn
            Kays el-Hazrecî (radıyallahu anh), Seyyidina Süleym ibn el-Haris el-Hazrecî (radıyallahu
            anh), Seyyidina Süleym ibn Amr el-Hazrecî (radıyallahu anh), Seyyidina Süleym ibn Amr
            el-Hazrecî (radıyallahu anh), Seyyidina Süleym ibn Milhân el-Hazrecî (radıyallahu anh),
            Seyyidina Simâk ibn Sa’d el-Hazrecî (radıyallahu anh), Seyyidina Sinan ibn Ebî Sinan el-
            Muhacirî (radıyallahu anh), Seyyidina Sehl ibn Huneyf el-Evsî (radıyallahu anh), Seyyidina
            Sehl ibn Atîk el-Hazrecî (radıyallahu anh), Seyyidina Sehl ibn Kays el-Hazrecî (radıyallahu
            anh), Seyyidina Süheyl ibn Râfi’ el-Hazrecî (radıyallahu anh), Seyyidina Süheyl ibn Vehb
            el-Muhacirî (radıyallahu anh), Seyyidina Sevad ibn Züreyk el-Hazrecî (radıyallahu anh),
            Seyyidina Sevâd ibn Ğaziyye el-Hazrecî (radıyallahu anh), Seyyidina Süveybıt ibn Sa’d
            el-Muhacirî (radıyallahu anh), Seyyidina Şücâ’ ibn Ebî Vehb el-Muhacirî (radıyallahu anh),
            Seyyidina Şemmâs ibn Osman el-Muhacirî (radıyallahu anh), Seyyidina Subeyh Mevlâ
            ebî’l-Âs el-Muhacirî (radıyallahu anh), Seyyidina Safvân ibn Vehb eş-Şehîd el-Muhacirî
            (radıyallahu anh), Seyyidina Suheyb ibn Sinan el-Muhacirî (radıyallahu anh), Seyyidina edDahhâk
            ibn Hârise el-Hazrecî (radıyallahu anh), Seyyidina ed-Dahhâk ibn Abdiamr el-
            Hazrecî (radıyallahu anh), Seyyidina Damre ibn Amr el-Hazrecî (radıyallahu anh), Seyyidina
            et-Tufeyl ibn el-Hâris el-Muhacirî (radıyallahu anh), Seyyidina et-Tufeyl ibn Mâlik el-
            Hazrecî (radıyallahu anh), Seyyidina et-Tufeyl ibn Nu’man el-Hazrecî (radıyallahu anh),
            Seyyidina Âiz ibn Mâıs el-Hazrecî (radıyallahu anh), Seyyidina Âsım ibn Sâbit el-Evsî
            (radıyallahu anh), Seyyidina Âsım ibn Adiyy el-Evsî (radıyallahu anh), Seyyidina Âsım ibn
            Kays el-Evsî (radıyallahu anh), Seyyidina Âkıl ibn el-Bükeyr eş-şehîd el-Muhacirî
            (radıyallahu anh), Seyyidina Âmir ibn Ümeyye el-Hazrecî (radıyallahu anh), Seyyidina Âmir
            ibn el-Bükeyr el-Muhacirî (radıyallahu anh), Seyyidina Âmir ibn Rebîa el-Muhacirî
            (radıyallahu anh), Seyyidina Âmir ibn Seleme el-Hazrecî (radıyallahu anh), Seyyidina Âmir
            ibn el-Ukeyr el-Hazrecî (radıyallahu anh), Seyyidina Âmir ibn Füheyre el-Muhacirî
            (radıyallahu anh), Seyyidina Âmir ibn Muhalled el-Hazrecî (radıyallahu anh), Seyyidina Abdi
            Rabbihi ibn Hakk el-Hazrecî (radıyallahu anh), Seyyidina Abdullah ibn Sa’lebe el-
            Hazrecî (radıyallahu anh), Seyyidina Abdullah ibn Cübeyr el-Evsî (radıyallahu anh),
            Seyyidina Abdullah ibn Cahş el-Muhacirî (radıyallahu anh), Seyyidina Abdullah ibn el-
            Cedd el-Hazrecî (radıyallahu anh), Seyyidina Abdullah ibn el-Humeyyir el-Hazrecî
            (radıyallahu anh), Seyyidina Abdullah ibn er-Rebî’ el-Hazrecî (radıyallahu anh), Seyyidina
            Abdullah ibn Revâha el-Hazrecî (radıyallahu anh), Seyyidina Abdullah ibn Zeyd el-
            Hazrecî (radıyallahu anh), Seyyidina Abdullah ibn Sürâka el-Muhacirî (radıyallahu anh),
            Seyyidina Abdullah ibn Seleme el-Evsî (radıyallahu anh), Seyyidina Abdullah ibn Sehl el-
            E v s î (radıyallahu anh), Seyyidina Abdullah ibn Süheyl el-Muhacirî (radıyallahu anh),
            Seyyidina Abdullah ibn Târık el-Evsî (radıyallahu anh), Seyyidina Abdullah ibn Âmir el-
            Hazrecî (radıyallahu anh), Seyyidina Abdullah ibn Abdillah Übeyy el-Hazrecî (radıyallahu
            anh), Seyyidina Abdullah Abd-i Menâf el-Hazrecî (radıyallahu anh), Seyyidina Abdullah
            ibn Abs el-Hazrecî (radıyallahu anh), Seyyidina Abdullah ibn Urfuta el-Hazrecî (radıyallahu
            anh), Seyyidina Abdullah ibn Amr el-Hazrecî (radıyallahu anh), Seyyidina Abdullah ibn
            Umeyr el-Hazrecî (radıyallahu anh), Seyyidina Abdullah ibn Kays ibn Hâlid el-Hazrecî
            (radıyallahu anh), Seyyidina Abdullah ibn Kays ibn Sahr el-Hazrecî (radıyallahu anh),
            Seyyidina Abdullah ibn Ka’b ibn Zeyd el-Hazrecî (radıyallahu anh), Seyyidina Abdullah
            ibn Ka’b ibn Amr el-Hazrecî (radıyallahu anh), Seyyidina Abdullah ibn Mahreme el-
            Muhacirî (radıyallahu anh), Seyyidina Abdullah ibn Mes’ûd el-Muhacirî (radıyallahu anh),
            Seyyidina Abdullah ibn Maz’ûn el-Muhacirî (radıyallahu anh), Seyyidina Abdullah ibn
            Nu’man el-Hazrecî (radıyallahu anh), Seyyidina Abbâd ibn Bişr el-Evsî (radıyallahu anh),
            Seyyidina Âbbâd ibn Kays ibn Âmir el-Hazrecî (radıyallahu anh), Seyyidina Âbbâd ibn
            Kays ibn Ayşe el-Hazrecî (radıyallahu anh), Seyyidina Ubâde el-Haşhâş el-Hazrecî
            (radıyallahu anh), Seyyidina Ubâde ibn es-Sâmit el-Hazrecî (radıyallahu anh), Seyyidina Abs
            ibn Âmir el-Hazrecî (radıyallahu anh), Seyyidina Ubeyd ibn Ebî Ubeyd el-Evsî (radıyallahu
            anh), Seyyidina Ubeyd ibn Evs el-Evsî (radıyallahu anh), Seyyidina Ubeyd ibn et-Teyyihân
            el-Evsî (radıyallahu anh), Seyyidina Ubeyd ibn Zeyd el-Hazrecî (radıyallahu anh), Seyyidina
            Ubeyde ibn Hâris eş-Şehîd el-Muhacirî (radıyallahu anh), Seyyidina Utbe ibn Rebîa Halîf
            el-Evsî (radıyallahu anh), Seyyidina Utbe ibn Abdullah el-Hazrecî (radıyallahu anh),
            Seyyidina Utbe ibn Ğazvân el-Muhacirî (radıyallahu anh), Seyyidina Osman ibn Maz’ûn
            el-Muhacirî (radıyallahu anh), Seyyidina Adiyy ibn Ebî Zeğbâ el-Hazrecî (radıyallahu anh),
            Seyyidina Usayme el-Esedî el-Evsî (radıyallahu anh), Seyyidina Usayme el-Eşca’ el-Evsî
            (radıyallahu anh), Seyyidina Atıyye ibn Nüveyre el-Hazrecî (radıyallahu anh), Seyyidina
            Ukbe ibn Âmir el-Hazrecî (radıyallahu anh), Seyyidina Ukbe ibn Osman el Hazrecî
            (radıyallahu anh), Seyyidina Ukbe ibn Vehb ibn Rabîa el-Muhacirî (radıyallahu anh),
            Seyyidina Ukbe ibn Vehb ibn Kelede el-Hazrecî (radıyallahu anh), Seyyidina Ukkâşe ibn
            Mihsan el-Muhacirî (radıyallahu anh), Seyyidina Umare ibn Hazm el-Hazrecî (radıyallahu
            anh), Seyyidina Umâre ibn Hazm el-Hazrecî (radıyallahu anh), Seyyidina Amr ibn Ebî Serh
            el-Muhacirî (radıyallahu anh), Seyyidina Amr ibn İyâs el-Hazrecî (radıyallahu anh),
            Seyyidina Amr ibn Sa’lebe el-Hazrecî (radıyallahu anh), Seyyidina Amr ibn el-Haris el-
            Muhacirî (radıyallahu anh), Seyyidina Amr ibn Sürâka el-Muhacirî (radıyallahu anh),
            Seyyidina Amr ibn Talk el-Hazrecî (radıyallahu anh), Seyyidina Amr ibn Muâz el-Evsî
            (radıyallahu anh), Seyyidina Amr ibn Ma’bed el-Ez’ar el-Evsî (radıyallahu anh), Seyyidina
            Ammâr ibn Yâsir el-Ansî el-Muhacirî (radıyallahu anh), Seyyidina Umeyr ibn Ebî Vakkâs
            eş-Şehîd el-Muhacirî (radıyallahu anh), Seyyidina Umeyr ibn el-Hâris el-Hazrecî
            (radıyallahu anh), Seyyidina Umeyr ibn el Humâm eş-Şehîd el-Hazrecî (radıyallahu anh),
            Seyyidina Umeyr ibn Avf Mevlâ-Süheyl el-Muhacirî (radıyallahu anh), Seyyidina Antera
            Mevlâ Süleym ibn Amr el-Hazrecî (radıyallahu anh), Seyyidina Avf ibn el-Hâris el-Evsî
            (radıyallahu anh), Seyyidina Uveym ibn Sâide el-Evsî (radıyallahu anh), Seyyidina İyâz ibn
            Züheyr el-Muhacirî (radıyallahu anh), Seyyidina el-Fâkih ibn Bişr el-Hazrecî (radıyallahu
            anh), Seyyidina Ferve ibn Amr el-Hazrecî (radıyallahu anh), Seyyidina Katâde ibn Nu’man
            el-Evsî (radıyallahu anh), Seyyidina Kudâme ibn Maz’ûn el-Muhacirî (radıyallahu anh),
            Seyyidina Kutbe ibn Âmir el-Hazrecî (radıyallahu anh), Seyyidina Kays ibn Ebî Sa’saa el-
            Hazrecî (radıyallahu anh), Seyyidina Kays ibn Mihsan el-Hazrecî (radıyallahu anh),
            Seyyidina Kays ibn Muhalled el-Hazrecî (radıyallahu anh), Seyyidina Ka’b ibn Cemmâz
            el-Hazrecî (radıyallahu anh), Seyyidina Ka’b ibn Zeyd el-Hazrecî (radıyallahu anh),
            Seyyidina Mâlik ibn Ebî Havlî el-Muhacirî (radıyallahu anh), Seyyidina Mâlik ibn Duhşum
            el-Hazrecî (radıyallahu anh), Seyyidina Mâlik ibn Amr el-Muhacirî (radıyallahu anh),
            Seyyidina Mâlik ibn Kudâme el-Evsî (radıyallahu anh), Seyyidina Mâlik ibn Mes’ûd el-
            Hazrecî (radıyallahu anh), Seyyidina Mâlik ibn Nümeyle el-Evsî (radıyallahu anh), Seyyidina
            Mâlik Mübeşşir ibn Abd’il-Münzir eş-Şehîd el-Evsî (radıyallahu anh), Seyyidina
            Mücezzer ibn Ziyâd el-Hazrecî (radıyallahu anh), Seyyidina Muhriz ibn Âmir el-Hazrecî
            (radıyallahu anh), Seyyidina Muhriz ibn Nadle el-Muhacirî (radıyallahu anh), Seyyidina
            Muhammed ibn Mesleme el-Evsî (radıyallahu anh), Seyyidina Müdlic ibn Amr el-
            Muhacirî (radıyallahu anh), Seyyidina Mersed ibn Ebî Mersed el-Muhacirî (radıyallahu anh),
            Seyyidina Mistah Avf ibn Üsâse el-Muhacirî (radıyallahu anh), Seyyidina Mes’ûd ibn Evs
            el-Hazrecî (radıyallahu anh), Seyyidina Mes’ûd ibn Halde el-Hazrecî (radıyallahu anh),
            Seyyidina Mes’ûd ibn Rabîa el-Muhacirî (radıyallahu anh), Seyyidina Mes’ûd ibn Sa’d el-
            Evsî (radıyallahu anh), Seyyidina Mes’ûd ibn Sa’d el-Hazrecî (radıyallahu anh), Seyyidina
            Mus’ab ibn Umeyr el-Muhacirî (radıyallahu anh), Seyyidina Muâz ibn Cebel el-Hazrecî
            (radıyallahu anh), Seyyidina Muâz ibn el-Hâris el-Hazrecî (radıyallahu anh), Seyyidina Muâz
            ibn Amr el-Hazrecî (radıyallahu anh), Seyyidina Muâz ibn Mâıs el-Hazrecî (radıyallahu anh),
            Seyyidina Ma’bed ibn Kays el-Hazrecî (radıyallahu anh), Seyyidina Muattib ibn Ubeyd el-
            Evsî (radıyallahu anh), Seyyidina Muattib ibn Avf el-Muhacirî (radıyallahu anh), Seyyidina
            Muattib ibn Kuşeyr el-Evsî (radıyallahu anh), Seyyidina Ma’kıl ibn el-Münzir el-Hazrecî
            (radıyallahu anh), Seyyidina Ma’mer ibn el-Hâris el-Hazrecî (radıyallahu anh), Seyyidina
            Ma’n ibn Adiyy el-Evsî (radıyallahu anh), Seyyidina Muavviz ibn el-Hâris eş-Şehîd el-
            Hazrecî (radıyallahu anh), Seyyidina Muavviz ibn Amr el-Hazrecî (radıyallahu anh),
            Seyyidina Mikdâd ibn Amr el-Muhacirî (radıyallahu anh), Seyyidina el-Münzir ibn Amr
            el-Hazrecî (radıyallahu anh), Seyyidina el-Münzir ibn Kudâme el-Evsî (radıyallahu anh),
            Seyyidina el-Münzir ibn Muhammed el-Evsî (radıyallahu anh), Seyyidina Mihca’ MevlâÖmer
            ibn el-Hattâb eş-Sehîd el-Muhacirî (radıyallahu anh), Seyyidina Nasr ibn el-Hâris
            el-Evsî (radıyallahu anh), Seyyidina Nu’man ibn Sinan el-Hazrecî (radıyallahu anh),
            Seyyidina Nu’man ibn Abd-i Amr el-Hazrecî (radıyallahu anh), Seyyidina Nu’man ibn
            Asar el-Hazrecî (radıyallahu anh), Seyyidina Nu’man ibn Mâlik el-Hazrecî (radıyallahu anh),
            Seyyidina Nevfel ibn Abdillah el-Hazrecî (radıyallahu anh), Seyyidina Hâni’ Ebî Bürde
            ibn Niyâr el-Evsî (radıyallahu anh), Seyyidina Vâkıd ibn Abdillah el-Muhacirî (radıyallahu
            anh), Seyyidina Vedîa ibn Amr el-Hazrecî (radıyallahu anh), Seyyidina Veraka ibn İyâs el-
            Hazrecî (radıyallahu anh), Seyyidina Vehb ibn Sa’d el-Muhacirî (radıyallahu anh), Seyyidina
            Yezîd ibn el-Hâris eş-Şehîd el-Hazrecî (radıyallahu anh), Seyyidina Yezîd ibn Rukayş el-
            Muhacirî (radıyallahu anh), Seyyidina Yezîd ibn el-Münzir el-Hazrecî (radıyallahu anh),
            Seyyidina Ebû Üseyd Mâlik ibn Rabîa el-Hazrecî (radıyallahu anh), Seyyidina Ebu’l-
            A’ver ibn el-Hâris el-Hazrecî (radıyallahu anh), Seyyidina Ebû Eyyûb Hâlid ibn Zeyd el-
            Hazrecî (radıyallahu anh), Seyyidina Ebû Huzeyfe ibn Utbe el-Muhacirî (radıyallahu anh),
            Seyyidina Ebu’l-Hamrâ Mevlâ el-Hâris ibn Rifâa el-Hazrecî( radıyallahu anh), Seyyidina
            Ebû Humayda Ma’bed ibn Abbâd el-Evsî (radıyallahu anh), Seyyidina Ebû Hanne Mâlik
            ibn Amr el-Evsî (radıyallahu anh), Seyyidina Ebû Hârice Amr ibn Kays el-Hazrecî
            (radıyallahu anh), Seyyidina Ebû Hâlid el-Hâris ibn Kays el-Hazrecî (radıyallahu anh),
            Seyyidina Ebû Huzeyme ibn Evs el-Hazrecî (radıyallahu anh), Seyyidina Ebû Davûd
            Umeyr ibn Âmir el-Hazrecî (radıyallahu anh), Seyyidina Ebû Dücâne Simâk ibn Hareşe el-
            Hazrecî (radıyallahu anh), Seyyidina Ebû Zeyd Kays ibn es-Seken el-Hazrecî (radıyallahu
            anh), Seyyidina Ebû Sebra ibn Ebî Ruhm el-Muhacirî (radıyallahu anh), Seyyidina Ebû
            Seleme ibn Abdi’l-Esed el-Muhacirî (radıyallahu anh), Seyyidina Ebû Selît Usayra ibn
            Amr el-Hazrecî (radıyallahu anh), Seyyidina Ebû Sinan ibn Sayfî el-Hazrecî (radıyallahu
            anh), Seyyidina Ebû Sinan Vehb ibn Mihsan el-Muhacirî (radıyallahu anh), Seyyidina Ebû
            Şeyh ibn Ubeyy ibn Sâbit el-Hazrecî (radıyallahu anh), Seyyidina Ebû Dayyâh en-Nu’man
            ibn Sâbit el-Evsî (radıyallahu anh), Seyyidina Ebû Talha Zeyd ibn Sehl el-Evsî (radıyallahu
            anh), Seyyidina Ebû Ubâde Sa’d ibn Osman el-Hazrecî (radıyallahu anh), Seyyidina Ebû
            Abs Abdurrahman ibn Cebr el-Evsî, Seyyidina Ebû Akîl Abdirrahman ibn Abdillah el-
            Evsî, Seyyidina Ebû Kebşe Mevlâ Resûlillah (sallallahu aleyhi ve sellem) el-Muhacirî
            (radıyallahu anh), Seyyidina Ebû Lübâbe Beşîr ibn Abdi’l-Münzir el-Evsî (radıyallahu anh),
            Seyyidina Ebû Mahşî Süveyd et-Tâî el-Muhacirî (radıyallahu anh), Seyyidina Ebû Mersed
            Kennâz ibn Husayn el-Muhacirî (radıyallahu anh), Seyyidina Ebû Müleyl ibn el-Ez’ar ibn
            Zeyd el-Evsî (radıyallahu anh), Seyyidina Ebu’l-Münzir Yezîd ibn Âmir el-Hazrecî
            (radıyallahu anh), Seyyidina Ebu’l-Heysem Mâlik ibn et-Teyyihânî el-Evsî (radıyallahu anh),
            Seyyidina Ebu’l-Yeser Ka’b ibn Amr el-Hazrecî (radıyallahu anh) hürmetine, beni daimî
            himayen altında tutmanı.. değişmeyen ve herhangi bir zarar dokundurulamayan
            yakınlığına almanı.. hiç kimsenin dokunamayacağı fakat içine girenlerin her ihtiyacına
            kâfi gelen korumana dâhil etmeni.. her şeyi ihata etmiş bulunan ve asla parçalanamayan
            sıyanetinle saklamanı.. yüksek ve aşılamayan kalene, asla zayi olmayan emanetlerin
            arasına katmanı.. hıfz u inayet çadırında muhafaza buyurmanı.. koruman, gözetmen ve
            setretmen ile sarıp sarmalamanı.. kötülerin şerrini benden uzak tutmanı.. azametinin
            nuruyla beni zalim ve fâcirlerden gizlemeni.. şer konuşan bütün dilleri bana karşı
            bağlamanı.. zarar vermek kastıyla atılan bütün okları geri çevirmeni.. hasetle bakan kem
            gözleri, düşmanlıkla atan bütün kalbleri göremez ve atamaz hale getirmeni.. kahrımı
            isteyenleri, rahat ve istikrar bulamayacakları şekilde kahretmeni.. arzı bütün genişliğine
            rağmen onlara dar hale getirmeni.. eziyet etmeyi meslek haline getiren her zalimi hilm,
            lütf ve mühlet dairenden çıkarmanı.. ısrarla düşmanlık yapanların ellerini kollarını
            kelepçeleyip kalblerini bağlamanı.. emellerine ulaşmalarına müsaade etmemeni..
            haddini aşan ve zarar vermek için fırsat kollayanlara karşı beni sıyanet etmeni..
            kaybolan ve elden giden şeylere karşılık lütuflarınla beni sevindirmeni.. her türlü fitne,
            hayırsızlık ve sıkıntıların şerrinden beni korumanı.. kalbimi bütün haset, garaz ve
            kinlerden arındırmanı.. arkadan ve önden gelebilecek şerlerden beni muhafaza etmeni..
            her iki cihanda gaye-i hayallerime ulaştırmanı.. kazanın karşı konulamaz hükümleri ve
            kaderde olan ağır belalara karşı sürpriz ve gizli lütuflarınla beni bürümeni ve gecegündüz,
            ikamette-seferde, uyurken-uyanıkken, açık-gizli her halimde güzellerden güzel
            maiyyetinle benimle beraber olmanı Senden dileniyorum.
            Allahım! Yine O, Kâinatın İftihar Tablosu hatırına ve huzurunda isimlerini zikrettiğim
            Ashâb-ı Bedir hürmetine Senden, cânî ve serkeşleri bile içine alan geniş ve kuşatıcı
            affınla, hiçbir kulun Senin üzerinde hiçbir hakkı olmamasına rağmen iyi ve kötü herkese
            ulaşan ihsanınla, bana da bol bol lütufta bulunmanı.. Senden başka herkes ve her şeyden
            beni müstağni kılmanı.. ömrümü hayırlı ve uzun kılmanı.. mümin kullarının kalblerine
            benim ve üzerinde yürüdüğüm yolun sevgisini yerleştirmeni.. üzerimde bulunan hak ve
            borçları ödemeye muvaffak kılmanı.. göz açıp kapayıncaya kadar beni kendimle ve
            nefsimle başbaşa bırakmamanı.. günahlarımı bağışlamanı.. helal ve hoş kazanç ihsan
            etmeni.. sürçmelerimi affetmeni.. amellerimi ve yine Senin havlinle işleyebildiğim
            iyiliklerimi kabul etmeni.. beni, zürriyetimi ve erkek-kadın bütün inananları
            karanlıklardan nura çıkarmanı.. günahlarla arama en büyük kalkan ve en sağlam bir sur
            ile girmeni.. İslâm’ı en büyük talebim haline getirmeni.. lütuf ve rahmetinden ümit
            kesmeden, af ve müsamahan hakkında ye’se düşmeden dinî ve dünyevî işlerimde bana
            tertemiz ve afiyet içinde bir hayat yaşatmanı.. demime damarıma karışacak her çeşit
            zulümden ve ağyar mülahazalarından beni uzak tutmanı.. inkisar içindeki kalbimi zafer
            ve nusretinle sarıp sarmalamanı.. inabe ve hüsn-ü yakîn ile rızıklandırmanı.. salih
            kullarına dünyayı nasıl göstermişsen bana da öyle göstermeni.. kopan bağlarımı fazlınla
            birleştirmeni.. zayıf ve cılız halimi kudretinle güçlendirmeni.. eğri büğrü huylarımı izale
            etmeni.. gevşeyen himmetimi gafletinden uyandırmanı.. Senin haşyetinden gözyaşlarımı
            kesintisiz yağan yağmurlar gibi akıtmanı ve en çok talepte bulunduğum isteklerimi
            bahşetmeni ve beni âkıbetin en güzeliyle serfiraz kılmanı diliyorum. Âmîn! Ve’l-hamdü
            lillahi Rabbi’l-Âlemîn. Salât ü selâm Efendimiz Hazreti Muhammed’e, âline ve bütün
            ashâbına…
            3 Zeynülâbidîn Alî ibn Hüseyin Hazretlerinden (radıyallahu anh) rivayet edilmiştir. (Mecmûatü’l-Ahzâb)
            4 Cuma günleri sabah ve akşam okunması daha faziletlidir fakat diğer zamanlarda da okunabilir..
            5 Bu dua İmam-ı A’zam Ebû Hanîfe hazretlerine de nispet edilir.
            6 Sabah namazının sünneti ile farzı arasında okunur.
            7 Fakir, Kur’ân-ı Kerîm’i tetebbu ettim ve bazı âyetlerin bir kısım ihtiyaç ve isteklere münasip olduğunu gördüm.
            Allah’ın izniyle o maksatlara ulaşmaya vesile olacakları mülahazasıyla işte bu âyetleri bir araya getirdim. (İmam
            Gazzâlî, rahmetullahi aleyh)
            8 Karar kararabildiğin kadar, çünkü kararmanın son noktası aydınlığa açılmanın başlangıcıdır.
            9 Hiçbir tasa ve hiçbir sıkıntı mutlak değildir. Aksine her tasa ve sıkıntı ilahî lütuf aralıklarını beraberinde getirir. En
            sonunda da rahmet-i İlahîye yetişip bir fereç ve mahreçle o gam ve kederi alıp götürür.
            10 Nimetleri arayıp araştır. Esbâbını kolla. Sebeplerini yerine getirdiğin aynı anda takva dairesinde bulunmaya da özen
            göster. Şayet sen müttaki olursan, sıkıntı gider, yerine sürûr ve huzur gelir.
            11 Cennet’e girenlerin ilklerinden olasın.
            12 Cennet’tedir.
            13 “Onlara (her türlü zarara karşı İlâhî teminat) mührü taşıyan saf şarap ikram edilir. İçildiği zaman misk kokusu
            bırakır. O halde, yarışacaklarsa insanlar, bu Cennet devleti için yarışsınlar. Bu şarabın çeşnisi, Cennet’in en yüce
            kaynağından alınan en hoş içeceğindendir. Ki o kaynaktan kana kana Allah’a en yakın has kullar içer.” (Mutaffifîn
            Sûresi, 83/25–28)
            14 Şeytan ve nefisle mücadeleden korkmazsın.
            15 Mürşid-i kâmili bulduğun zaman vakit fevt etme ve bir an önce yanına varmaya bak.
            16 Hakikate ulaştıran ilim ve salih amel ve bunların yolları zâtında güzeldir. Bunlar bir de sağlam temellere dayanırsa o
            zaman daha da güzel olurlar. Ya da, Cennet güzeldir fakat Allah’ın hoşnutluğu o güzelliğe bambaşka bir güzellik
            katar.
            17 İlahî sırlar, muhafaza altındadır. Bir torbanın ağzındaki kulpu elinde tutan kimse gibi, ancak mezun olanlara o sırlar
            açılabilir.
            18 Allah lafz-ı celâlesindeki Elif, iki Lâm ve Hâ murad ediliyor.
            19 Kün bilindiği üzere “ol” demektir.
            20 Büyük bir hâdisenin ya da önemli bir şahsın ebcedi olabilir.
            21 Başka bir nüshada, “Beni berzahî olan tevhid mertebesinden tefrîd derecesine yükselt.” şeklindedir.
            22 Fereç ve kurtuluşa erdiren.
            23 Duanın bundan sonraki kısmına hazîn/hüzünlü bir sesle ve kelimeler uzatılarak devam edilmesi tavsiye edilmiştir.
            24 Yedişer defa okunan on dua.
            25 Cuma geceleri okumanın faziletiyle beraber diğer vakitlerde de okunabilir.
            26 Başka bir nüshada, “Beni berzahî olan tevhid mertebesinden tefrîd derecesine yükselt.” şeklindedir.
            27 Bu salavâtın Arapça aslında cümlelerin son kelimesi hep hemze ile bitmektedir. Takip eden salât ü selâmlardaki
            cümleler de aynı şekilde diğer harflerle sona ermektedir.
            28 Bu kasîde Ravza-i Mutahhara’da Hücre-i Saadetin duvarına yazıldığı için “Hücre Kasîdesi” diye isimlendirilmiştir.
            29 Ey (bu notaları dinleyen) dostlarım! Biliniz ki; ben hilâf-ı âdet olarak, gizlenmesi lazım gelen, Rabbime karşı kalbimin
            tazarrû, niyaz ve münacatını bazen yazdığımın sebebi; ölüm, dilimi susturduğu zamanlarda, dilime bedel kitabımın
            söylemesinin kabulünü rahmet-i İlâhiyeden rica etmektir. İşte bu da öyle bir münacattır. (Üstad Bedîüzzaman)
            30 Üstad hazretlerinin bu niyazı 12. Nota olarak Lem’alar adlı eserinde geçmektedir. (Şahdamar Yayınları, sh. 160)
        </turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Ey gözlerin göremediği, vehim ve zanların erişemediği, vasfa kalkışanların aciz
            düştüğü, hâdiselerin değiştiremediği, gelip geçen zamanların fânilik dokunduramadığı,
            devirlerin geride bırakamadığı ve âkıbetlerin Kendisinden kaçamadığı; dağların
            ağırlıklarını, denizlerin hacmini, ağaçlardaki yaprakların adedini, yağmur damlalarının
            sayısını ve üzerine gecenin karanlığının çöktüğü, gündüzün aydınlığının doğduğu her
            şeyin sayısını bilen; hiçbir semanın diğer bir semayı, hiçbir arzın bir başka arzı, hiçbir
            dağın içindekileri ve hiçbir denizin dibindekini Kendisinden gizleyemediği; azameti
            karşısında bütün ümmetlerin boyun eğdiği, heybeti önünde semaların ve arzların tezellül
            ile iki büklüm olduğu Yüceler Yücesi Allahım! Nezd-i ulûhiyetine teveccüh edip kurb-u
            huzuruna geldim. Senden, Efendimiz Hazreti Muhammed’e ve âline salât ü selâm
            eylemeni, O Habîb-i Kibriya hürmetine, en hayırlı günümü Sana kavuştuğum gün, en
            hayırlı amelimi son amelim, en hayırlı ânımı ömrümün sonu, en hayırlı saatimi ve
            zamanımı da, dostlardan ayrılıp, Senin, sevdiğin dostlarına ikramda bulunduğun, Sana
            düşmanlık yapıp da buğzuna müstahak olmuş kem talihlileri de hor hakir hale
            getireceğin dâr-ı bekâya geleceğim saatler eylemeni diliyorum. Sonra ya Rabbî, Senden
            dünyada, dünyanın bütün hayır ve güzelliklerini câmi’ bir afiyet, âhirette de sürpriz
            lütuf ve ihsanlar diliyorum. Ey celâl ve ikram Sahibi Allahım! Sen her şeye Kâdir’sin.
            Allahım! Hakkımda kötülük düşünenlere fırsat verme. Aleyhimde entrika çevirenlerin
            komplolarını başlarına yık. Haddini aşıp hukukuma saldıran mütecavizlerin şerlerini
            üzerimden def’ et.
            Allahım! Güç kuvvet kullanarak zarar vermek isteyenlere karşı her zaman yanımda ol.
            Yine düşmanlık sâikiyle ateş yakanların ateşlerini söndür. Tasa ve huzursuzluk vermek
            isteyenlerin şerlerine karşı beni koru. Mahlûkâtının şerrine karşı beni, Senin o zarar
            verilemeyen ve ulaşılamayan himayene dâhil eyle. Komplocuların komplolarına karşı
            beni Sen koruyup kolla. Kâfirlerin azgınlıklarını, fâcirlerin tuzaklarını ve zalimlerin
            entrikalarını üzerimden def’ ü ref’ et. Beni her şeye yeten korumana ve asla bitmeyen
            sıyanetine al. Ey her şeye karşı kâfi gelen fakat Kendisine karşı hiçbir şey kâfi
            gelmeyen! Bizim için de Kâfî ve Vâfî ol. Dünyadaki ve âhiretteki ihtiyaç ve
            isteklerimizi karşıla. Sen bize Senin hakkında hüsn-ü zanla düşünmemizi emrediyorsun;
            ne olur, bize mülahazalarımızda haybet ve hüsran yaşatma.
            Ey şefkat ve rıfkı sonsuz Şefîk u Refîk! Nebiy-yi Atîk/Kerîm ve Muhtâr olan Nebîn
            Hazreti Muhammed (sallallahu aleyhi ve sellem) hürmetine tasa, gam ve darlıklara karşı bana
            çıkış yolları bahşet. Güç yetiremeyeceğim yükleri bana tahmîl etme. Yegâne ilah
            Sensin; ibadet edilmeye yalnız Sen layıksın. Benim biricik Rabbim de Sensin. Ey her
            bir varlık hususî lisanıyla Kendisine nida eden! Ey hükümlerinin delilleri parlak,
            temelleri çok sağlam olan! Ey her yerde hâzır ve nâzır bulunan! Ey hiçbir iş Kendisini
            başka bir işten meşgul edemeyen Kudreti Sonsuz! Efendimiz Hazreti Muhammed’e ve
            ailesine salât ve selâm eyle. Beni de uykudan münezzeh olan görüp gözetmenle koru ve
            asla dokunulamayan, dokunulup zarar verilemeyen hıfz u sıyanet seralarına al.
            Yüce Allahım! Şeksiz, şüphesiz, yakinen inanıyorum ki, Sen benim yanımda olduğun
            müddetçe ben asla helak olmam ve hüsran yaşamam. Sen benim tek güven ve reca
            kaynağımsın. Sen Erhamürrâhimînsin. Lütfen ve keremen, kudret ve rahmetinle her
            zaman yanımda ol.
            “Ey Allahım! (3 defa)” Gecenin karanlığıyla, gündüzün aydınlığıyla, kamerin nuruyla,
            şemsin şuaıyla, suların çağıltıları, ağaçların hışırtıları ve rüzgarların esişleriyle
            huzurunda secdeye vardıkları Ma’bûd-u Mutlak yalnız Sensin.
            “Ey Allahım! (3 defa)” Nuh’u (aleyhisselâm) boğulmaktan kurtaran, Davud’un (aleyhisselâm)
            zellesini bağışlayan, balık tarafından yutulan Yunus’un (aleyhisselâm) tasasını gideren,
            Eyyûb’e (aleyhisselâm) dokunan zararı kaldıran, Musa’yı (aleyhisselâm) tekrar annesine
            kavuşturan ve Yusuf’u (aleyhisselâm) kendisine kurulan çirkin tuzaklardan koruyan
            Merhameti Sonsuz sadece Sensin.
            “Ey Allahım! (3 defa)” İbrahim’in (aleyhisselâm) içine atıldığı ateşi serin ve selâmetli hâle
            Sen getirdin. Nitekim Yüce Kitabında, «onu tuzağa düşürmek istediler ama, Biz asıl
            onları hüsrana uğrattık. Asıl tuzağa düşenler kendileri oldular” buyuruyorsun. Benî
            İsrail’e denizi de Sen musahhar etmiştin. Musa (aleyhisselâm) denize asasıyla vurur vurmaz
            “deniz yarıldı, öyle ki birer koridor gibi açılan yolun iki yanında sular büyük dağlar
            gibi yükseldi.”
            Ey boğulmak üzere olanları kurtaran, helake yürüyenlere necat yolları gösteren,
            gariplerin Celîsi, yalnızların Enîsi olan ve yardım dileyenlerin yardımına yetişen Yüce
            Rabbim! Efendimiz Hazreti Muhammed’e ve âline salât ve selâm eyle. İşlerimizi salâh,
            felah ve necâh/muvaffakiyet ile taçlandır. Ey Aliyy, ey Azîm, ey Halîm, ey Kerîm!
            Sensin her ihtiyacımı benden çok daha iyi bilen Alîm! Sensin onların hepsini bana
            verebilecek gücün yegâne sahibi Kadîr! Bunları gerçekleştirmek Senin için pek
            kolaydır. Aslında Senin rahmetin benim yanımda oldukça her zor benim için de pek
            kolaydır. Sen her şeye gücü yeten Kudreti Sonsuzsun Allahım!
            Allah bana yeter. O ne güzel Vekîldir! Ne güzel Mevlâ ve ne güzel yardımcıdır!
            Gerçek güç ve kuvvet sahibi de yalnız O Aliyy ü Azîm Allah’tır.
            Allahım! Bütün muradımı ezelî ilminle Sen biliyorsun. O ihtiyaçlardan beni
            kurtaracak olan da sonsuz kudretinle yine Sensin. Her zorluk Senin nezdinde pek kolay
            ve pek hafiftir. Ben de böyle inandım ve yalnız Sana tevekkül ettim. Ey keremi sonsuz,
            ey cömertliği hudutsuz! Lütfunla bu muhtaç kulunun ihtiyaçlarını gider. Yaratılmışların
            en hayırlısı olan Efendimiz Hazreti Muhammed’e (aleyhissalâtü vesselâm) pırıl pırıl ailesine
            ve iyilerden iyi ashâb-ı kirâmına salât ve selâm eyle Allahım! O salavât aşkına bizim
            dualarımızı da kabul ve makbûl eyle. Bunu Senin engin rahmetinden dileniyoruz. Bize
            merhametinle muamele eyle, eyle ki, Sen Merhametliler Merhametlisisin.</turkce>
        <anlam></anlam>
        <adet>3</adet>
    </dua>



    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Cenab-ı Allah’ın yegâne ilah olduğunu ikrar edenlerin söyledikleri tehlîller adedince
            “Lâilâheillallah. (3 defa)” O’nun büyüklüğünü vird edinenlerin tekbîrleri adedince
            “Allahuekber. (3 defa)” O’nun her eksiklikten münezzeh ve her kemâl ile muttasıf
            bulunduğunu seslendirenlerin tesbihatı adedince “Sübhanallah. (3 defa)” Bağışlanma
            dileyenlerin istiğfarları adedince “Estağfirullah. (3 defa)”
            Şüphesiz gerçek havl ve kuvvet, yalnız Aliyy ü Azîm Allah’a aittir ve O’nun lütfu
            iledir. Allah bize yeter; O ne güzel Vekîl’dir! Allah’ın olmasını dilediği olur,
            olmamasını dilediği de olmaz. Şehadet ederim ki, Allah her şeye Kâdir’dir ve Allah her
            şeyi ilmiyle kuşatmış ve tek tek sayıp ortaya koymuştur.
            Allahım! Efendimiz Hazreti Muhammed’e (sallallahu aleyhi ve sellem), tertemiz, pırıl pırıl
            ailesine, kerem ve iyilik temsilcileri olan ashâbına salât ve selâm eyle.
            Gerçek güç ve kuvvet, yalnız ululuk ve azamet sahibi Cenab-ı Allah’a aittir.
            Allahım! Senin yardımını dileniyorum. Sana tevekkül ediyorum. Ey dünyada ve
            âhirette sevdiği kullarının taleplerini en güzel şekilde karşılayan Rabbim! Benim
            istediklerimi de lutfet. İşte Senin kulun olarak kapına geldim. Kapında duran bir muhtac
            u gedayım. Tezellül içerisinde başımı kapının eşiğine koydum. Senin esirinim. Ey bütün
            Âlemlerin Rabbi! Kapında Senin miskîn bir benden olarak duruyorum. Günahlarla
            kendisini kirletmiş bir kem-tâlih olarak kapına dayandım. Ey mahzun gönüllerin
            hüzünlerini gideren Rabbim! Kalbim hüzünle dolmuş bir şekilde kapına geldim. Ey
            ebrârın başka değil sadece Kendisini talep ettiği Sevgililer Sevgilisi! İsyanlarımın
            farkında fakat affını uman bir âsî olarak kapına geldim. Ey Merhametliler Merhametlisi!
            İşte kapının önünde o isyanlarımı Sana itiraf ediyorum. Ey tâliplerin yegâne Matlubu!
            Nefsine ve başkalarına karşı zulümler işlemiş bir zavallı olarak kapına geldim. Senin
            mahlukun ve masnuunum; bir müsî’/günahkar olarak kapına geldim, dergâhına avdet
            ettim. Kapında huşû ile iki büklüm oldum. Ey kapısının tozu-toprağı gözlerime sürme
            Sultanım! Ne olur; hâl-i hazînime merhamet buyur ve beni affet.
            Mevlâm! Yüce Mevlâm! Sen bağışlaması bol olan Ğâfir, ben de günahları çok bir
            isyankârım. Bir günahkâra, bir Ğâfirden başka kim merhamet edebilir ki! Mevlâm!
            Yüce Mevlâm! Sen Rabbsin, ben de bir kul. Bir kula Rabbinden başka kim merhamet
            edebilir ki! Mevlâm! Yüce Mevlâm! Sen her şeyin ve benim sahibim olan Mâlik, ben
            ise Senin kölen olan memlûküm. Bir köleye sahibinden başka kim merhamet edebilir ki!
            Mevlâm! Yüce Mevlâm! Sen Azîz’sin, bense zavallı bir zelîl! Bir zavallıya, Yüceler
            Yücesi bir Azîz’den başka kim merhamet edebilir ki! Mevlâm! Yüce Mevlâm! Sen gücü
            her şeye yeten bir Kaviyysin, ben ise zayıflardan zayıf bir bîçareyim. Zayıf bir bîçareye,
            bir Kudreti Sonsuz’dan başka kim merhamet edebilir ki! Mevlâm! Yüce Mevlâm! Sen
            keremi sonsuz, şanı yücelerden yüce bir Kerîm, ben ise cimrilerden cimri, alçaklardan
            alçak bir leîmim. Böyle bir leîme, Senin gibi bir Kerîm’den başka kim merhamet
            edebilir ki! Mevlâm! Yüce Mevlâm! Sen bütün mahlûkatı besleyen bir Rezzâk, ben de
            her anımda Senin lutfedeceğin rızka muhtaç olan bir merzûkum. Her nefesinde rızka
            ihtiyaç duyan bir acize, bütün kâinatın rızkını gönderen Rezzâktan başka kim merhamet
            edebilir ki! Mevlâm! Yüce Mevlâm! Ben zayıfım, Sen Kaviyy; ben zelîlim, Sen Azîz;
            ben hakîrim, Sen Azîm; ben korkudan tir tir titreyen bir zavallıyım, Sen affı,
            bağışlaması, ihsanı ve şefkati bol Afüvv ü Ğafûr u Mennân ü Hannân; ben günahkâr,
            Sen ise günahkâr kullarını çokça yarlığayan bir Ğaffârsın.
            İlahî! Senden kabrin karanlık ve darlığına karşı emân diliyorum; el-emân, el-emân!
            İlahî! Münker ve Nekîr’in cevabı zor sualleri ve kalbleri titreten heybetleri karşısında
            emân diliyorum; el-emân, el-emân! İlahî! Kabrin vahşet ve yalnızlığına karşı Senden
            eman diliyorum; el-emân, el-emân! El-emân ya Rabbî, el-emân!
            İlahî! Uzunluğu elli bin sene olan bir günün azabından el-emân, el-emân! İlahî! Senin
            sıyanet buyurdukların dışında yerde ve göklerdeki herkesin korkudan yüreklerinin
            ağzına geleceği, Sur’un üflendiği o günün dehşetinden el-emân, el-emân! İlahî! “Arzın
            müthiş bir zelzeleyle sarsılacağı” zaman için el-emân el-emân! İlahî! “Gök, beyaz
            bulutlar şeklinde yarılıp dağılacağı” zaman için el-emân el-emân! İlahî! Göklerin yazı
            kağıtlarının dürüldüğü gibi dürüleceği zaman için el-emân el-emân! İlahî! “Yeryüzünün
            ve semaların alt-üst edilip başka bir âleme tebdîl edileceği ve bütün insanların
            kabirlerinden kalkıp Vâhid ü Kahhâr’ın huzuruna çıkarılacakları” zaman için elemân
            el-emân! İlahî! “Herkesin dünya hayatındayken yapıp ettiği şeyleri önünde
            göreceği ve kâfirlerin, “ah, keşke toprak olsaydım!” diyecekleri” günün
            ürperticiliğinden el-emân, el-emân! İlahî! Arşın derinliklerinden bir münadînin, “nerede
            dünya hayatını isyan derelerinde, cürüm vadilerinde geçirenler? Nerede Allah’a
            verdikleri söze ihanet edenler, hep ihanetlerinin korkusuyla yaşayanlar ve ömrü bir
            kayıptan ibaret olanlar?” diye nida ettiği günün elem ve ızdırabından el-emân, el-emân!
            Ey talihsizlerin sığınağı, ey acizlerin güç kaynağı, ey dertlilerin tabibi ve ey yolda
            kalmışların hâdîsi ve yol göstereni! Ey her duada bulunana icabet eden ululuk tahtının
            sultanı! Sen benim gizli açık her şeyimi bildiğin gibi ihtiyaçlarımı da en iyi bilensin.
            Kereminden dileniyorum, lütfen ve keremen, bu muhtaç bendeni istediklerine nâil kıl ve
            kapından haybet ve hüsran içinde geri çevirme.
            İlahî! İrtikap ettiğim sayısız günah ve isyanlardan “of” ediyor, Senden emân
            diliyorum. İşlediğim zulüm ve cefalardan “of” ediyor, Senden emân diliyorum.
            Kovulmaya müstahak, heva ve heveslere tâbî, günahlara saplanmış nefs-i emmaremden
            “of” ediyor, Senden emân diliyorum. Nefsimden, heva ve heveslerimden “of” ediyor ve
            Senden eman diliyorum. Ayaklarımın kaymasına, kalbimin kararmasına, düşüncelerimin
            bulanmasına karşı yine Senden yardım ve emân dileniyorum Allahım!
            Ya İlahî! Ben Senin günahkar, mücrim ve hataları çok bir kulunum. “Ey sevdiklerini
            Cehennem azabından koruyan Mücîr! (2 defa)” Cehennem ateşinden beni de koru!
            Allahım! Şayet merhametinle muamelede bulunup beni affedecek olursan, o Senin
            şanındandır ve Sana da o yaraşır. Yok eğer azap edecek olursan ben ona fazlasıyla layık
            ve müstehakım Fakat öyle olsam da Senin beni affedeceğine olan inancım kat’î, ümîdim
            de tamdır; zira Sen düşenlerin günahlarını bağışlama şanına en çok yaraşan yegâne
            Zâtsın. Bu kıtmir kulunu da bağışla ey Merhametlilerin En Merhametlisi ve ey
            Bağışlayanların En Hayırlısı!
            Allah bana yeter ve O’ndan güzel vekîl yokturO’nun dostluğu da bambaşka, yardımı
            da bambaşkadır.
            Yüce Rabbim! İnsanların en hayırlısı olan Habîbin Hazreti Muhammed’e, âline ve
            ashâbına salât ü selâm ederek bu dileklerimi gerçekleştirmeni Senden niyaz ediyorum!
            Lütfen beni ulu dergâhının kapısından geri boş çevirme.</turkce>
        <anlam></anlam>
        <adet>3</adet>
    </dua>


    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla. “Ya Allah! (3 defa)” “Ya Rahman! (3 defa)” “Ya
            Rahîm! (3 defa)” Ey kalbleri evirip çeviren Allahım! O kulunun31 kalbini benim için
            yumuşat ve bana karşı re’fet, rahmet, sevgi, şefkat ve kabul hisleriyle doldur. “Şayet
            aldırmaz, yüz çevirirlerse, ey Resûlüm de ki: Allah bana yeter. O’ndan başka ilah
            yoktur. Ben yalnız O’na dayanırım. Çünkü O, büyük Arş’ın, muazzam hükümranlığın
            sahibidir.” “Bir vakit de İbrahim (aleyhisselâm): Ya Rabbî, ölüleri nasıl dirilteceğini
            bana gösterir misin? demişti. Allah: Ne o, yoksa buna inanmadın mı? dedi. İbrahim
            (aleyhisselâm) şöyle cevap verdi: Elbette inandım, lâkin sırf kalbim tatmin olsun diye
            bunu istedim. Allah ona: Dört kuş tut, onları kendine alıştır. Sonra kesip her dağın
            başına onlardan birer parça koy. Sonra da onları çağır! Koşa koşa sana
            geleceklerdir.” “Sen bundan gaflet içindeydin. İşte gözünün önünden perdeyi
            kaldırdık, şimdi artık gözün pek keskindir!”</turkce>
        <anlam></anlam>
        <adet>3</adet>
    </dua>


    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla. Ey her fısıltıyı işiten, her arz-ı hâli gören, en gizli
            şeyleri bilen, dilediği kullarından belaları gideren, Hazreti İbrahim, Hazreti Musa ve
            Server-i Enbiya Hazreti Muhammed (ala nebiyyina ve aleyhimüsselâm) Efendimiz’e necat
            ihsan eden Yüce Allahım! Ey Rabbim! İhtiyacı şiddetlenmiş, kuvveti zaafa maruz
            kalmış, çözüm yolları tükenmeye yüz tutmuş, garip, kederden boğulmak üzere olan,
            hasret yaşayan, tasalarla boğuşan, ızdırar içinde kıvranan ve Senin inayetinden gayrı bu
            dertlerden hiçbir çıkış yolu bilmeyen ve bulamayan bir kalb ile huzuruna geldim.
            “Senden başka hiçbir ilah yoktur. (2 defa)” Ya Erhamerrahimîn! Üzerimize musallat
            olmuş şu Senin ve biz kullarının düşmanı şeytanın, ayrıca dalâlete saplanmış şu
            insanların ve o kulunun32 kötülük ve zararlarını bizden uzaklaştır. “Medet ey Allahım!
            (3 defa)” Ey örneği kendine ait, her şeyi kusursuz yaratan ve inşâ eden Bâri’! Senin için
            bir bidayet düşünülemez. Ey Dâim, Senin bir nihayetin de yoktur. Ey Hayy, ey ölüleri
            dirilten Muhyî! Ey her nefsi işledikleriyle bilip gören! Ey Kendisinden başka bir ilah
            olmayan, yegâne ilah Yüce Zâtı olan! Tekvînî ve teşrîî bütün kelimelerin hakkı için
            Senden, emniyet, af ve dinî, dünyevî ve uhrevî bütün işlerimiz, ailemiz, bedenimiz,
            malımız, evlâdımız ve bütün Müslümanlar için afiyet dileniyoruz. Ya Rabbelâlemîn!
            Senin kudretin her şeye yeter. Ya Erhamerrahimîn! Sonsuz rahmetinle bana da merhamet
            eyle.</turkce>
        <anlam></anlam>
        <adet>3</adet>
    </dua>



    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla. Hamd olsun Kendisine itimat edilen ve kulunu
            başkalarına bırakmayan Allah’a. Hamd olsun gamımızı gideren ve üzerimizdeki belaları
            kaldıran Allah’a. Hamd olsun eş ve evlat edinmek gibi yaratılmışlara mahsus avârızdan
            münezzeh ve müberrâ olan Allah’a. “’Hâkimiyetinde hiçbir ortağı yoktur. Acze düşüp
            de bir desteğe muhtaç olmamıştır’ de ve tekbir getirerek O’nun büyüklüğünü ilan et!”
            Allah’tan başka ilah yoktur. Büyük Allah’tır ve hamd yalnız O’na mahsustur. Sonsuz
            hamd ile Rabbimiz Allah’a hamd ü senalar olsun. Sabah-akşam ikrarımız şudur ki,
            Allah Sübhan’dır, her türlü noksandan muallâdır. Allah bize yeter; O ne güzel Vekîldir.
            Ne güzel Mevlâ ve ne güzel yardımcıdır! Bağışla bizi, yarlığa bizi Rabbimiz;
            dönüşümüz Sanadır. Salât ve selâm Efendimiz Hazreti Muhammed’e, durulardan duru
            aile efradına ve her biri bir kerem temsilcisi olan bütün ashâbına olsun.
            Ey sırları bilen, fısıltıları işiten, zarar ve belaları def’ ü ref’ eden Allahım! Ey
            Merhametliler Merhametlisi! Rahmetinden işlerimde bana da fereç ve mahreçler lutfet.
            Ey her varlık yalnız Yüce Zâtına kullukta bulunan, herkes sadece Kendisine hamd eden,
            bitip tükenmişler bir tek Kendisine sığınan, bütün kaybedilenler yalnız Yüce Zâtından
            talep edilen, kapısının tokmağına dokunanlara kapısı hiçbir zaman kapanmayan,
            hükümleri reddedilemeyen, Yüce Zâtı asla kıyam ve kuûd, hareket ve cümûd gibi
            yaratılmışlara mahsus hallerle tavsif edilemeyen Ulu Allahım! Her halimde şu kelimât-ı
            mukaddese-i mübeccele ile Sana teveccüh ediyorum: Her nimet için
            “elhamdülillah/hamd yalnız Allah’adır”; her kolaylık için “eşşükru lillah/şükür sadece
            Allah’adır”; hayret ve hayranlık uyandıran her bir şey için “Sübhanallah/Allah bütün
            noksanlardan pak ve müberrâ, bütün kusurlardan mukaddes ve muarrâdır”; her bir günah
            için “estağfirullah/bağışlanmamı Allah’tan isterim”; her musibet için “innâ
            lillah/Allah’tan geldik ve O’na aitiz”; her darlık ve zorluk için “hasbünallah/Allah bize
            yeter”; her kaza ve kader için “tevekkeltü alallah/Allah’a tevekkül ettim”; her tâatı
            yapabilmek ve her mâsiyetten kaçabilmek için “lâ havle velâ kuvvete illâ
            billahilaliyyilazîm/kulluk yapmak ve mâsiyetlerden uzak durmak için ihtiyacım olan
            havl ve kuvvet, yalnız Aliyy ü Azîm olan Allah nezdindedir”; her gam ve tasa için
            “maşâallah/Allah neyi dilerse o olur” diyorum. Hiçbir kimse ve hiçbir nesne Allah’a
            galip gelemez. Her şeye galip gelen Hâkim-i Mutlak yalnız Allah’tır. Allah bize yeter
            ve Kâfî’dir. O, dua eden her yüreğin sesini işitir. Dünyada ve âhirette kendisine
            teveccüh edilecek O Gâyetü’l-Gâyât’tan başka hiçbir mercî ve melce’ yoktur.
            Allah’tan başka ilah yoktur ve O’nun celâli başları döndürecek kadar yücedir.
            Allah’tan başka ilah yoktur ve O’nun senâsı pek büyüktür. Allah’tan başka ilah yoktur
            ve her varlık fanî yalnız O Bâkîdir. Allah’tan başka ilah yoktur; O’nun birbirinden güzel
            isimleri her türlü kusurdan mukaddestir. Allah’tan başka ilah yoktur; O Müteâl ve
            Mütekebbir’dir. Allah’tan başka ilah yoktur; iman yalnız O’nadır. Allah’tan başka ilah
            yoktur; emân sadece O’ndandır. Allah’tan başka ilah yoktur; emanet yalnız O’nun yüce
            nezdinde gerçek değerini bulur ve zayi olmaktan kurtulur. Allah’tan başka ilah yoktur;
            Muhammed (aleyhissalâtü vesselâm) O’nun Resûlüdür. Allah’tan başka ilah yoktur; O, her
            yerde yegâne Ma’bud, yegâne ibadet edilendir. Allah’tan başka ilah yoktur; ezelde ve
            ebedde, her zaman var olan yalnız O’dur. Allah’tan başka ilah yoktur; her in’amında
            bilinip tanınan O’dur. Allah’tan başka ilah yoktur; her lisanla yalnız O zikredilir.
            Allah’tan başka ilah yoktur; her ihsanına karşı şükürle huzurunda gerilime geçilen yine
            O’dur. Allah’tan başka ilah yoktur; nimetlerini minnet etmeden kullarına bahşeden
            O’dur. Allah’tan başka ilah yoktur; O her an ayrı bir şe’ndedir. Melekleri sayısınca,
            “lâilâheillallah.” Yarattıkları, yaratıyor oldukları ve yaratacakları sayısınca
            “lâilâheillallah.” Allah’tan başka ilah yoktur ve kâfirler hoşlanmasalar da biz yalnız
            O’na kulluk yapar ve dini sadece O’na hâlis kılarız.
            Melik ve Cebbâr Allah’tan başka ilah yoktur. Vâhid ve Kahhâr Allah’tan başka ilah
            yoktur. Müheymin ve Settâr Allah’tan başka ilah yoktur. Kebîr ve Müteâl Allah’tan
            başka ilah yoktur. Allah’tan başka ilah yoktur. Tek ilah O’dur ve ortağı yoktur. Mülk
            bütünüyle O’na aittir; hamd de O’na mahsustur. Hayat veren O, verdiği hayatı dilediği
            zaman geri alan O’dur. O, hayatı Kendinden ebedî bir Hayy’dır. Ölüm asla O’nun için
            söz konusu değildir. O Ebedî, Dâimî ve Bâkîdir. Her hayrın kaynağı O’dur. O her şeye
            Kâdir’dir. Dönüş de yalnız O’nadır.
            Allahım! Senin Kendini sena ettiğin gibi ben Seni sena edemem. Sen Yüce Zâtını nasıl
            sena etmişsen öylesin, öyle büyüksün. Yakınlığına erenler sadece izzet bulurlar. Medh ü
            senan başları döndürecek kadar uludur. Senden başka ilah yoktur. “Tâ Hâ. Kur’ân’ı
            sana, meşakkat çekip, bedbaht olasın diye indirmedik. Yüce gökleri ve yeri yaratan
            tarafından onu, Yaratana saygı duyanı uyaran, irşad eden buyruklar halinde tedricen
            indirdik. O, Rahman’dır (sonsuz merhamet ve şefkat sahibidir), arşa çıkmış,
            (hükmünü yürütmüştür). Göklerde ne var, yerde ne varsa O’nundur. Bu, ikisi
            arasında olan, yerin altında olan da O’nundur. İster yavaş konuş, ister açıktan, O’na
            göre birdir. Zira O gizliyi de, gizlinin gizlisini de bilir. O’dur Allah, O’ndan başka
            yoktur ilah. En güzel isimler ve vasıflar O’nundur.” “O halde bu isimlerle O’na dua
            edin.” Aliyy ve Azîm Allah (celle celâluhû) her sözünde mutlaka en doğruyu söyler.
            Allah’tan başka bir ilah yoktur. O, Rahman, Rahîm, Melik, Kuddûs, Selam, Mü’min,
            Müheymin, Azîz, Cebbâr, Mütekebbir, Hâlık, Bâri’, Musavvir, Ğaffâr, Vehhâb, Rezzâk,
            Fettâh, Alîm, Kâbıd(z), Bâsıt, Hayy ve Kayyûm’dur. “İyi bilesiniz ki yaratmak da,
            emretmek de O’na mahsustur. Evet O Rabbülâlemin olan Allah ne yücedir!” Allahım!
            Sadece Sana ibadet eder ve inayeti yalnız Senden dileriz.
            Allahım! Yalnız Sana hamd eder, yardımı yalnız Senden bekler ve yalnız Sana
            tevekkülde bulunuruz. “İyi bilin ki bütün işler eninde sonunda Allah’a döner,
            hükümler O’ndan çıkar.” “Onların hakkından gelmek için Allah sana yeter. O
            hakkıyla işitir ve bilir.”
            Allahım! Efendimiz Hazreti Muhammed’e (aleyhissalâtü vesselâm), tertemiz ehline, her biri
            birer kerem mümessili olan ashâbına salât ve selâm eyle. Ey günahları çokça bağışlayan
            Ğaffâru’z-zünûb, ey ayıpları örten Settâru’l-uyûb, ey Allah, ey Cebbâr, Nebiy-yi Muhtar
            (sallallahu aleyhi ve sellem) hakkı için; ey Sâdık, Ebû Bekr-i Sıddîk (radıyallahu anh) hürmetine;
            ey Vehhâb, Ömer ibn Hattâb (radıyallahu anh) hürmetine; ey Hannân, Osman ibn Affân
            (radıyallahu anh) hürmetine; ey Aliyy ü A’lâ, Alî el-Murtaza (radıyallahu anh) hürmetine
            Senden dileniyoruz: Bize hem dünyanın hem de âhiretin hayır ve güzelliklerini lutfet. Ey
            Erhamürrâhimîn, merhametinle bizi Cehennem azabından da muhafaza buyur.
            Hamd ü sena, şükr ü minnet, medh ü tebcîl yalnız Senin hakkın ve Sana mahsustur
            Allahım!
           </turkce>
        <anlam></anlam>
        <adet>3</adet>
    </dua>


    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Ey Seyyidler Seyyidi Allahım! Mülkün ne kadar mükemmel! Kemâlin ve kemâlinin
            eserleri ne kadar tam! Ne ile başlamışsan öylece bitirdin ve yine kendisiyle
            başladığınla noktaladın. Sen bütün mülkün yegâne Mâlik ve Hâkimisin. Kullarını şirk
            tuzağından halâs eyleyen, dosdoğru yolları önlerine apaçık seren ve Seyyidü’l-
            Mürselîn, Hâtemü’n-Nebiyyîn Efendimiz’i rahmet olarak gönderen sonsuz lütuf Sahibi
            yine Sensin. Mülkündeki her bir şey saygıyla Sana boyun eğer. Göklerdeki felekler
            durmadan kendilerine mahsus lisanlarıyla Seni tesbih ü tenzih ederler. Arş da, yeryüzü
            de içindekilerle beraber Senin varlık ve birliğine, ululuk ve kudretine, yakınlık ve
            rahmetine şahitlik yaparlar.
            “Sübhansın Allahım; her türlü eksiklikten berîsin. Senden başka ilah yoktur. (3 defa)”
            Her bir kimse ve nesnenin yegâne Rabbi Sen, indirdiği mukaddes kitaplarla kullarına
            yol gösteren Yüceler Yücesi de Sensin. Kendisiyle varlıkların perçemlerini yed-i
            kudretinde tuttuğun, kibir ve gurura kapılanları kulelerinden aşağıya indirdiğin ismin
            hürmetine, Senden, bu ve bundan sonraki saatlerde, zamanlarda, bana izzet urbası
            giydirmeni diliyorum. Ta ki, mütekebbirler hak karşısında boyunlarını eğsinler. Zalim
            ve zorbalar inkıyadla iki büklüm olsunlar.
            Allahım! Senden kulların arasında beni heybet ridasıyla donatmanı, azamet tahtına
            oturtmanı ve başıma parlaklık tacını giydirmeni diliyorum. Giydir ki, Sana daha iyi
            kulluk yapabileyim. Üzerime de hıfz u sıyanet örtülerini çek Allahım! İzzet sancağını
            başımda gezdir. Kahrının hicabıyla beni zalim kullarından koru. Bütün bunlarda
            gönlümü hep marifetinle doldur. Ey arzın ve semanın melekûtunu elinde tutan, heybeti
            kalblerde azametle dolaşan, ilmiyle gayb âlemlerini de kuşatan Ulu Allahım! En yüce
            şeref yalnız Sana aittir. Aslında her türlü şerefin sahibi ve kaynağı Sensin. En geniş
            mülk de Senindir. Aslında mülk bütünüyle Senindir. Çünkü Senden başka bir ilah
            yoktur. Sen her şeyi rahmeti ve ilmiyle kuşatan ve gücü her şeye yeten Kudreti
            Namütenahî ve Rahmeti Sonsuz’sun. “Allahım! Sen mülkü dilediğine verir,
            dilediğinden de çeker alırsın. Dilediğini azîz, dilediğini zelîl kılarsın. Her türlü hayır
            yalnız Senin elindedir. Sen elbette her şeye kâdirsin. Geceyi gündüze katar günü
            uzatır, gündüzü de geceye katar geceyi uzatırsın. Ölüden diri, diriden de ölü
            çıkarırsın. Ve dilediğin kimseye sayısız rızıklar ihsan edersin.”
            Efendimiz, İnsanlığın İftihar Tablosu Hazreti Muhammed’e (sallallahu aleyhi ve sellem), pak
            ehline, kerîm ashâbına daima çokça salât ve selâm eyle Allahım!</turkce>
        <anlam></anlam>
        <adet>3</adet>
    </dua>


    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Allahım! Semada ve arzda bulunan bütün varlıkların yegâne İlahı Sensin. Ne
            göktekiler ne de yerdekiler için Senden başka ilah yoktur. Ya Rab! Ya Rab! Semada ve
            arzda bulunan bütün varlıkların sürekli tesbih edip durdukları, her türlü eksiklikten
            müberrâ Sübhan Rab Sensin! Ne göktekiler ne de yerdekiler için Senden başka Sübhan
            yoktur. Ya Rab! Ya Rab! Semada ve arzda bulunan bütün varlıkların yegâne Hâlık’ı
            Sensin. Ne göktekiler ne de yerdekiler için Senden başka Hâlık yoktur. Ya Rab! Ya
            Rab! Semada ve arzda bulunan bütün varlıkların şükrettiği ve şükredeni mukabelesiz
            bırakmayan ihsan sahibi Şekûr sadece Sensin. Ne göktekiler ne de yerdekiler için
            Senden başka Şekûr yoktur. Ya Rab! Ya Rab! Semada ve arzda bulunan bütün varlıklara
            hilm ile muamele eden biricik Halîm Sensin. Ne göktekiler ne de yerdekiler için Senden
            başka Halîm yoktur. Ya Rab! Ya Rab! Semada ve arzda bulunan bütün varlıkların,
            bağışlayan ve mağfiret eden Ğafûr Rabbi yalnız Sensin. Ne göktekiler ne de yerdekiler
            için Senden başka Ğafûr yoktur. Ya Rab! Ya Rab! Semada ve arzda bulunan bütün
            varlıkları rahmetiyle saran Rahîm sadece Sensin. Ne göktekiler ne de yerdekiler için
            Senden başka Rahîm yoktur. Ya Rab! Ya Rab! Semada ve arzda bulunan bütün
            varlıkların, her şeye gücü yeten Muktedir Rabbi bir tek Sensin. Ne göktekiler ne de
            yerdekiler için Senden başka Muktedir yoktur. Ya Rab! Ya Rab! Semada ve arzda
            bulunan bütün varlıklar için eşi, benzeri olmayan yegâne gâlip ve Azîz Sensin. Ne
            göktekiler ne de yerdekiler için Senden başka Azîz yoktur. Ya Rab! Ya Rab! Semada ve
            arzda bulunan bütün varlıklar için âyât ve âsârıyla apaçık Zâhir Sensin. Ne göktekiler
            ne de yerdekiler için Senden başka Zâhir yoktur. Ya Rab! Ya Rab! Semada ve arzda
            bulunan bütün varlıklar için hakikatiyle ihata edilemeyen yegâne Bâtın Sensin. Ne
            göktekiler ne de yerdekiler için Senden başka Bâtın yoktur.
            Ya Rab! Ya Rab! Semada ve arzda bulunan bütün varlıkların ihsanda bulunan,
            cömertlik yapan Cevâd Rabbi yalnız Sensin. Ne göktekiler ne de yerdekiler için Senden
            başka Cevâd yoktur. Ya Rab! Ya Rab! Semada ve arzda bulunan bütün varlıkların
            yegâne Rabbi Sensin. Ne göktekiler ne de yerdekiler için Senden başka Rab yoktur. Ya
            Rab! Ya Rab! Semada ve arzda bulunan bütün varlıklar için kudreti sonsuz Kadîr
            Sensin. Ne göktekiler ne de yerdekiler için Senden başka Kadîr yoktur. Ya Rab! Ya
            Rab! Semada ve arzda bulunan bütün varlıkların lütufları engin Kerîm Rabbi yalnız
            Sensin. Ne göktekiler ne de yerdekiler için Senden başka Kerîm bir Rab yoktur. Ya
            Rab! Ya Rab! Semada ve arzda bulunan bütün varlıkların güven veren Mü’min Rabbi
            yalnız Sensin. Ne göktekiler ne de yerdekiler için Senden başka Mü’min bir Rab yoktur.
            Ya Rab! Ya Rab! Semada ve arzda bulunan bütün varlıklar için herkesi ve her şeyi her
            an görüp gözeten Müheymin sadece Sensin. Ne göktekiler ne de yerdekiler için Senden
            başka Müheymin yoktur. Ya Rab! Ya Rab! Semada ve arzda bulunan bütün varlıkların,
            huzurunda kemerbeste-i ubûdiyet içerisinde durduğu yegâne Büyük, yegâne Kebîr
            Sensin. Ne göktekiler ne de yerdekiler için Senden başka Kebîr yoktur. Ya Rab! Ya
            Rab! Semada ve arzda bulunan bütün varlıklara iradesini, azametini gösteren yegâne
            Cebbâr Sensin. Ne göktekiler ne de yerdekiler için Senden başka Cebbâr yoktur. Ya
            Rab! Ya Rab! Semada ve arzda bulunan bütün varlıkları koruyup kollayan Hafîz Sensin.
            Ne göktekiler ne de yerdekiler için Senden başka Hafîz yoktur.
            Ya Rab! Ya Rab! Semada ve arzda bulunan bütün varlıkların en ince noktalara kadar
            ihtiyaçlarını gören gözeten Latîf Sensin. Ne göktekiler ne de yerdekiler için Senden
            başka Latîf yoktur. Ya Rab! Ya Rab! Semada ve arzda bulunan bütün varlıkların her
            hâlini gören Şâhid yalnız Sensin. Ne göktekiler ne de yerdekiler için Senden başka
            Şâhid yoktur. Ya Rab! Ya Rab! Semada ve arzda bulunan bütün varlıkların biricik ışık
            kaynağı Nur Sensin. Ne göktekiler ne de yerdekiler için Senden başka Nur yoktur. Ya
            Rab! Ya Rab! Semada ve arzda bulunan bütün varlıkların her hâlini ra’ye’l-ayn bilen
            Şehîd Sensin. Ne göktekiler ne de yerdekiler için Senden başka Şehîd yoktur. Ya Rab!
            Ya Rab! Semada ve arzda bulunan bütün varlıklar için dilediğini yükselten Râfi’ yalnız
            Sensin. Ne göktekiler ne de yerdekiler için Senden başka Râfi’ yoktur. Ya Rab! Ya Rab!
            Semada ve arzda bulunan bütün varlıkların gizli-açık her şeyini duyan ve itibara alan
            Semî’ yalnız Sensin. Ne göktekiler ne de yerdekiler için Senden başka Semî’ yoktur. Ya
            Rab! Ya Rab! Semada ve arzda bulunan bütün varlıkların açık-gizli her şeyini bilen
            Âlim yalnız Sensin. Ne göktekiler ne de yerdekiler için Senden başka Âlim yoktur.
            Ya Rab! Ya Rab! Semada ve arzda bulunan bütün varlıkların her şeyini Zâtına mahsus
            basarla gören Basîr sadece Sensin. Ne göktekiler ne de yerdekiler için Senden başka
            Basîr yoktur. Ya Rab! Ya Rab! Semada ve arzda bulunan bütün varlıkların rızkını veren
            biricik Râzık Sensin. Ne göktekiler ne de yerdekiler için Senden başka Râzık yoktur. Ya
            Rab! Ya Rab! Semada ve arzda bulunan bütün varlıklara en yakın Karîb Sensin. Ne
            göktekiler ne de yerdekiler için Senden başka Karîb yoktur. Ya Rab! Ya Rab! Semada
            ve arzda bulunan bütün varlıkların dileklerine icabet eden Mücîb sadece Sensin. Ne
            göktekiler ne de yerdekiler için Senden başka Mücîb yoktur. Ya Rab! Ya Rab! Semada
            ve arzda bulunan bütün varlıkların nimet veren Mün’im Rabbi yalnız Sensin. Ne
            göktekiler ne de yerdekiler için Senden başka Mün’im yoktur. Ya Rab! Ya Rab! Semada
            ve arzda bulunan bütün varlıkları ihsanlarıyla donatan Muhsin Sensin. Ne göktekiler ne
            de yerdekiler için Senden başka Muhsin yoktur. Ya Rab! Ya Rab! Semada ve arzda
            bulunan bütün varlıkları mevhibeleriyle kuşatan ve verdiği nimetlerden dolayı onları
            hesaba çeken Deyyân yalnız Sensin. Ne göktekiler ne de yerdekiler için Senden başka
            Deyyân yoktur. Ya Rab! Ya Rab!
            Allahım! Sen nazîri, veziri, dengi, benzeri olmayan bir yektâ Vâhid ve ikincisi
            olmayan tek, Ehad’sin. Rahmeti sonsuz Erhamürrâhimînsin.
            Allah’tan gayrı ilah yoktur; her yerde Kendisine ibadet edilen yegâne Ma’bûd O’dur.
            Allah’tan gayrı ilah yoktur; her lisanla zikredilen biricik Mezkûr O’dur. Allah’tan gayrı
            ilah yoktur; her ihsanda bilinen tek Ma’rûf O’dur. Allah’tan gayrı ilah yoktur; O her an
            ayrı bir şe’ndedir.
            “Lâ ilahe illallah” kelime-i kudsiyesiyle ömrümü tüketirim ben. “Lâ ilahe illallah”
            kelime-i kudsiyesiyle enîs olur, vahşet ve yalnızlıktan kurtulurum ben. “Lâ ilahe
            illallah” kelime-i kudsiyesini ikrâr ve tekrar ederek Rabbimin hoşnutluğuna kavuşurum
            ben.
            Allah’tan gayrı ilah yoktur; O, Yüce Arş’ın yegâne Sahibidir. Allah’tan gayrı ilah
            yoktur; O, her zarardan korunan Arş’ın yegâne Mâlikidir. Allah’tan gayrı ilah yoktur;
            O’nun darbesi pek müthiştir. Allah’tan gayrı ilah yoktur; O celâl ve ikram Sahibidir.
            Allah’tan gayrı ilah yoktur; tek ilah O’dur; ortağı yoktur. Gerçek güç ve kuvvet de yalnız
            Aliyy ü Azîm Allah’a aittir. Yüceler Yücesi Allah’ın salât ve selâmı Efendimiz Hazreti
            Muhammed’in, pırıl pırıl aile fertlerinin ve iyiliğin en öndeki temsilcileri olan
            ashâbının üzerine olsun.</turkce>
        <anlam></anlam>
        <adet>3</adet>
    </dua>



    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Kendini bize esmâ-i hüsnâsıyla bildiren ve sıfât-ı sübhaniyesiyle zihin, mantık ve
            muhâkemelerimize bir çerçeve vaz’eden, bütün esmânın Müsemmâ-i Akdesi ve bütün
            evsâf-ı kemâliyenin Mevsûf-u Münezzehi, ulûhiyet tahtının biricik mâliki ve rubûbiyet
            arşının sahib-i bîmisali olan Allahım! Hamd ü sena, şükr ü minnet, medh ü tebcîl yalnız
            Senin hakkın ve yalnız Sana mahsustur.
            Allahım! Senden başka İlah yoktur ve hamd yalnız Sana mahsustur.
            Allahım! Senden başka Mâlik yoktur ve hamd yalnız Sana mahsustur.
            Allahım! Senden başka Ehad yoktur ve hamd yalnız Sana mahsustur.
            Allahım! Senden başka Seyyid yoktur ve hamd yalnız Sana mahsustur.
            Allahım! Senden başka Hâlık yoktur ve hamd yalnız Sana mahsustur.
            Allahım! Senden başka Râzık yoktur ve hamd yalnız Sana mahsustur.
            Allahım! Senden başka Sultan yoktur ve hamd yalnız Sana mahsustur.
            Allahım! Senden başka Cebbâr yoktur ve hamd yalnız Sana mahsustur.
            Allahım! Senden başka Kâdir yoktur ve hamd yalnız Sana mahsustur.
            Allahım! Senden başka Basîr yoktur ve hamd yalnız Sana mahsustur.
            Allahım! Senden başka Semî’ yoktur ve hamd yalnız Sana mahsustur.
            Allahım! Sen semavatın yegâne Hâkimisin ve hamd yalnız Sana mahsustur.
            Allahım! Rahman ve Rahîm Sensin ve hamd yalnız Sana mahsustur.
            Allahım! Hâlıkıyet mertebelerinin en güzel, en münteha mertebesindeki Hâlık-ı Zü’lcelâl
            Sensin ve hamd yalnız Sana mahsustur.
            Allahım! En güzel şekilde yardım eden Sensin ve hamd yalnız Sana mahsustur.
            Allahım! Kullarını en güzel şekilde bağışlayan Sensin ve hamd yalnız Sana mahsustur.
            Allahım! Fani olan herkes gittikten sonra bâkî kalan yegâne Vâris Sensin ve hamd
            yalnız Sana mahsustur.
            Allahım! En güzel, en iyi şekilde hüküm veren Sensin ve hamd yalnız Sana mahsustur.
            Allahım! Kalbleri ve gözleri evirip çeviren, hâlden hâle değiştiren Sensin ve hamd
            yalnız Sana mahsustur.
            Allahım! Kâfî ve Hâdî Sensin ve hamd yalnız Sana mahsustur.
            Allahım! Her şeyi baştan inşa eden ve ilk yaratan Münşi’ve Mübdi’ Sensin ve hamd
            yalnız Sana mahsustur.
            Allahım! Geceyi gündüze katıp günü uzatan, gündüzü de geceye katıp geceyi uzatan
            Sensin ve hamd yalnız Sana mahsustur.
            Allahım! Kullarına şah damarlarından daha yakın olan ve onların dileklerine icabet
            eden Karîb ve Mücîb yalnız Sensin ve hamd yalnız Sana mahsustur.
            Allahım! Kullarını her an gören ve hesaba çeken Sensin ve hamd yalnız Sana
            mahsustur.
            Allahım! Tevvâb ve Vehhâb Sensin ve hamd yalnız Sana mahsustur.
            Allahım! Yegâne Rab Sensin ve hamd yalnız Sana mahsustur.
            Allahım! Bütün sebeplerin verasındaki Müsebbibü’l-Esbâb sadece Sensin ve hamd
            yalnız Sana mahsustur.
            Allahım! Seyyidü’s-Sâdât sadece Sensin ve hamd yalnız Sana mahsustur.
            Allahım! Dereceleri yükselten Refî’u’d-derecât Sensin ve hamd yalnız Sana
            mahsustur.
            Allahım! Gökleri yaratan Fâtıru’s-semavât Sensin ve hamd yalnız Sana mahsustur.
            Allahım! Ölümden sonra dirilten ve diriliş erleri gönderen Bâis Sen, dilediğine
            dilediğini temlik eden gerçek sahip, Vâris de yine Sensin. Hamd ü sena yalnız Senin
            hakkın ve Sana mahsustur.
            Allahım! Yardıma muhtaç kullarının imdadına rahmetiyle yetişen Muğîs Sensin ve
            hamd yalnız Sana mahsustur.
            Allahım! Hâlık u Cebbâr Sensin ve hamd yalnız Sana mahsustur. Allahım! Her şeyi
            iradesine boyun eğdiren Kâhir u Kahhâr Sensin ve hamd yalnız Sana mahsustur.
            Allahım! İkincisi olmayan tek, Ehad Sensin ve hamd yalnız Sana mahsustur.
            Allahım! Hiçbir şeye muhtaç olmayan fakat her şeyin Kendisine muhtaç olduğu Samed
            Sensin ve hamd yalnız Sana mahsustur.
            Allahım! Mutlak fazl ve şeref sahibi Mâcid Sensin ve hamd yalnız Sana mahsustur.
            Allahım! Kullarını irşad eden ve onlara rehberler gönderen Mürşid-i Hakikî sadece
            Sensin ve hamd yalnız Sana mahsustur.
            Allahım! Dilediği kullarını muhabbete mazhar kılan Vedûd Sensin ve hamd yalnız
            Sana mahsustur.
            Allahım! Kullarının biricik senet ve dayanağı, onlara nimetler gönderen yegâne
            Mün’im Sensin ve hamd yalnız Sana mahsustur.
            Allahım! Zâhir ve Bâtın Sensin ve hamd yalnız Sana mahsustur.
            Allahım! Alîm ü Hakîm Sensin ve hamd yalnız Sana mahsustur.
            Allahım! Ğafûr u Şekûr Sensin ve hamd yalnız Sana mahsustur.
            Allahım! Herkesin hamd ü senasının biricik mercii Hamîd ü Mecîd Sensin ve hamd
            yalnız Sana mahsustur.
            Allahım! Durumuna göre herkese iyilikte bulunan, donanım, konum ve liyakate göre
            bol bol merhamet eden Berr u Rahîm Sensin ve hamd yalnız Sana mahsustur.
            Allahım! Kerîm ü Halîm Sensin ve hamd yalnız Sana mahsustur.
            Allahım! Varlığına bir başlangıç ve son olmayan Kadîm ve Bâkî Sensin ve hamd
            yalnız Sana mahsustur.
            Allahım! Eşi, benzeri olmayan yegâne gâlip ve Azîz, dilediğini aziz kılan ve
            şereflendiren Muizz Sensin ve hamd yalnız Sana mahsustur.
            Allahım! Azamet ve izzet tahtının biricik sahibi Sensin ve hamd yalnız Sana
            mahsustur.
            Allahım! Her şey hükmü altında olan ve bütün noksanlardan müberrâ bulunan Melik ü
            Kuddûs Sensin ve hamd yalnız Sana mahsustur.
            Allahım! Genişletilecekleri genişleten, ruhlara inşirah veren, her şeyi bereketlendiren
            Bâsıt u Mübsıt Sensin ve hamd yalnız Sana mahsustur.
            Allahım! Kullarını kölelik zincirlerinden kurtaran Mu’tiku’r-rikâb Sensin ve hamd
            yalnız Sana mahsustur.
            Allahım! Yükseklerde bulutlar meydana getiren Münşiü’s-sehâb Sensin ve hamd
            yalnız Sana mahsustur.
            Allahım! Sonsuz şefkat ve nimet sahibi Hannân ü Mennân Sensin ve hamd yalnız Sana
            mahsustur.
            Allahım! Semada ve arzda bulunan bütün varlıkları mevhibeleriyle kuşatan ve verdiği
            nimetlerden dolayı onları hesaba çeken Deyyân yalnız Sensin ve hamd yalnız Sana
            mahsustur.
            Allahım! Nimet ve ihsan Sahibi Sensin ve hamd yalnız Sana mahsustur.
            Allahım! Şanı yüce olan ve eşi-benzeri olmayan şeyler yaratan Refî’ u Bedî’ Sensin
            ve hamd yalnız Sana mahsustur.
            Allahım! Dilediğini yücelten ve dilediğine faydalı şeyler veren Râfi’ ve Nâfî’ Sensin
            ve hamd yalnız Sana mahsustur.
            Allahım! Mâlikü’l-mülk Sensin ve hamd yalnız Sana mahsustur.
            Allahım! Allâmü’l-Ğuyûb Sensin ve hamd yalnız Sana mahsustur.
            Allahım! Ma’bud-u bi’l-hak ve Maksud-u bi’l-istihkak, Yüceler Yücesi Allah Sensin.
            “Allah’tır gerçek İlah! O’ndan başka yoktur ilah. Görünmeyen ve görünen her şeyi
            bilir. O Rahman’dır, Rahîm’dir. Allah’tır gerçek İlah! O’ndan başka yoktur ilah! O
            Melik’tir, Kuddûs’tür, Selâm’dır. Mü’min’dir, Müheymin’dir, Aziz’dir, Cebbar’dır,
            Mütekebbir’dir. Allah, müşriklerin iddialarından münezzeh ve yücedir. Allah o
            gerçek İlahtır ki Hâlık’tır, Bârî’dir, Musavvir’dir. Hâsılı, en güzel isimler ve vasıflar
            O’nundur. Göklerde ve yerde ne varsa hepsi O’nu tesbih ve tenzih eder. O, Azîz’dir,
            Hakîm’dir.” “Bir kere azmettin mi, yalnız Allah’a tevekkül et! Allah muhakkak ki
            Kendisine dayanıp güvenenleri sever.” “Buna rağmen aldırmaz, yüz çevirirlerse, ey
            Resûlüm de ki: Allah bana yeter. O’ndan başka ilah yoktur. Ben yalnız O’na
            dayanırım. Çünkü O, büyük Arş’ın, muazzam hükümranlığın sahibidir.” “Allah’a
            dayanıp güvenene Allah kâfidir. Allah buyruğunu elbette yerine getirir. Gerçekten
            Allah her şey için bir ölçü, her iş için bir vâde belirlemiştir.” Allah (celle celâluhû)
            dilediği gibi takdîr eder ve gerçek havl ve kuvvet O, ululuk ve azamet tahtının yegâne
            Sultanı’na aittir. Salât ü selâm, Efendiler Efendisi Hazreti Muhammed’e, âline ve
            ashâbına olsun.</turkce>
        <anlam></anlam>
        <adet>3</adet>
    </dua>


    <dua id="1">
    <baslik></baslik>
    <arapca></arapca>
    <turkce>Rahman ve Rahîm Allah’ın adıyla
        İsimlerin en güzeli olan Allah’ın adıyla. Arz ve semanın Rabbi Allah’ın adıyla.
        Zikredildiğinde öldürücü zehir ve hastalıkların bile zarar veremediği Allah’ın adıyla ki,
        O, Semî’ ve Alîm’dir; her şeyi işitir, her şeyi bilir. “Allah’tan bir yardım ve yakında
        gerçekleşecek bir zafer! Müminlere bunları müjdele!” “O Evvel’dir, Âhir’dir,
        Zâhir’dir, Bâtın’dır. O her şeyi bilendir.” Gerçek güç ve kuvvetin yagâne sahibi olan
        Allah, Aliyy ü Azîm’dir. Ben de kovulmuş olan şeytanın şerrinden Semî’ ve Alîm
        Allah’a sığınır, her işime olduğu gibi duama da Rahman ve Rahîm Allah’ın yüce
        ismiyle başlarım.
        Ey Yüceler Yücesi Allahım! Ey Merhametliler Merhametlisi! İşte bir kez daha
        huzuruna geldik, merhametine iltica ettik. Yarattıklarının sayısı.. arşının ağırlığı..
        Zâtının hoşnutluğu.. Zâtının nuru.. ilminin nihayetsizliği.. kadrinin inayeti.. kudretinin
        enginliği.. şükrünün hakikati.. rahmetinin müntehası.. meşîetinin idrâk ve nüfûzu.. Yüce
        Zâtının külliyyeti.. ulvî sıfatlarının bütünü.. vasıflarının tamamı.. birbirinden âlî ve
        güzel isimlerinin nihayetsizliği.. sırrının gizliliği.. örtüp korumanın güzelliği.. iyilik ve
        ihsanlarının cezâlet ve bolluğu.. lütuflarının güzelliği.. cömertliğinin feyzi.. gazabının
        şiddeti.. onun önünde olan rahmetinin sebkati.. tekvînî ve teşrîî kelimelerinin adedi..
        nüfûzunun sınırsızlığı.. ferdâniyetinin tefrîdi.. vahdâniyetinin tevhîdi.. bekânın bekâsı..
        evkâtının sermediyeti.. rubûbiyyetinin izzeti.. azametin.. kibriyan.. şânın.. celâlin..
        cemâlin.. kemâlin.. ef’âlin.. üstünlük ve hâkimiyetin.. melekûtiyyetin.. cebbâriyyetin..
        şefkat ve merhametinin ifadesi olan hannâniyyetin.. nimetlerinin bolluğunu ifade eden
        mennâniyyetin.. hamdin.. ululuk ve mecdin.. utûfet ve şefkatin.. lütfun.. iyiliğin..
        in’âmın.. ihsanın.. hakkın ve hakkının hakkı hürmetine Senden dileniyorum: Bütün
        tasalardan, gamlardan, tâundan, vebadan, beladan, dünyada ve âhirette başımıza
        gelebilecek bütün âfetlerden bize şifa bahşet ve çıkış yolları göster.
        Allahım! Efendimiz Hazreti Muhammed’e (sallallahu aleyhi ve sellem), bütün enbiya ve
        mürselîne, Efendimiz’in temizlerden temiz, durulardan duru ehline, kerîmlerden kerîm,
        iyilerden iyi ashâbına salât ve selâm eyle.</turkce>
    <anlam></anlam>
    <adet>3</adet>
</dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Ey Yüce Allahım! Beni uykudan münezzeh olan görüp gözetmenle koru ve asla
            dokunulamayan, dokunulup zarar verilemeyen hıfz u sıyanet seralarına al. Sen
            Erhamürrâhimînsin. Lütfen ve keremen, kudret ve rahmetinle her zaman yanımda ol. Sen
            benim tek güven ve reca kaynağımsın. Senin bana in’am ve ihsanda bulunduğun fakat
            karşılığında benim çok az şükrettiğim ne kadar çok nimetlerin ve yine bana beni
            göstermek için imtihana tâbî tuttuğun ama benim çok az sabrettiğim nice imtihanların
            vardır. Ey nimetlerine karşılık çok az şükretmeme rağmen beni yine de mahrum
            bırakmayan! Ey bir imtihan unsuru olarak göndermiş olduğu belalar karşısında çok az
            sabretmeme rağmen yine de bana hizlan ve hüsran yaşatmayan! Ey beni hata üstüne hata,
            günah üstüne günah içinde görmesine rağmen rezil, perişan ve rüsvay etmeyen! Ey iyilik
            ve ihsanları inkıtâya uğramadan hep devam eden! Ey sayılamayacak kadar çok nimetler
            bahşeden! Ey Yüceler Yücesi, Merhametliler Merhametlisi! Senden, âlemler içinde
            Seyyidinâ Hazreti İbrahim (aleyhisselâm) ve ehline salât ettiğin gibi, Efendimiz
            (aleyhisssalâtü vesselâm) ve ehline de salât eylemeni diliyorum.
            Allahım! Senin kullarından (falanın)34 güç, kuvvet ve hâkimiyeti var. Onun
            duyduklarını, gördüklerini, kalbindekileri ve dilindekileri benim salâh ve maslahatım
            istikametinde tebdîl eyle. Ben ancak Senin inayetinle onun kötülük ve zararlarından
            emin olabilirim.
            Allahım! O kulunun şerlerinden Senin inayet ve merhametine sığınıyorum.
            Allahım! Dünyam ile dinime, takva ile de âhiretime yardım et. Benim için gizli olan
            ve bilemediğim hususlarda beni muhafaza buyur. Karşı karşıya kaldığım durumlarda da
            beni kendimle, kendi aczimle başbaşa bırakma. Ey kullarının işlediği günahlar asla
            Yüce Zâtına zarar veremeyen ve kullarını bağışlamak hazinelerinden hiçbir şey
            eksiltmeyen Yüce Rabbim! O, hazinelerinden bir şey eksiltmeyen mağfiretini bana da
            lutfet ve Yüce Zâtına zarar veremeyen o günahları benim için de affet!
            Ey Yegâne İlahımız! Senden afv u mağfiretin hususunda recâ ve ümit, sabır ve bol
            rızık diliyoruz. Her türlü bela ve musibet karşısında afiyet diliyoruz. Lütfettiğin o
            afiyete karşı içimizi şükür hisleriyle doldurmanı diliyoruz. Ve Senden, başkalarına karşı
            gönül tokluğu ve istiğna diliyoruz. Ey havl ve kuvvetin yegâne sahibi, ululuk ve azamet
            tahtının biricik Sultanı Rabbimiz! Efendimiz Hazreti Muhammed’e, tertemiz, pırıl pırıl
            aile efradına ve bütün ashabına salât ü selam eyle ve o salavât hürmetine dualarımızı
            kabul buyur.</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Büyük Allah’tır. O’na sonsuz hamd ü senalar olsun. Biz sabah-akşam O’nu takdis ve
            tenzih ederiz. O’nun nihayetsiz salât ve selâmı Efendimiz Hazreti Muhammed’in ve
            bütün âl ü ashâbının üzerine olsun.
            Rahman ve Rahîm Allah’ın adıyla
            “Mûsâ’dan sonra İsrailoğullarının ileri gelenlerine dikkat ettin mi? O vakit onlar
            aralarındaki Peygambere: Ne olur, bize bir hükümdar tayin et, biz de Allah yolunda
            cihad edelim! demişlerdi. O cevaben: Ya savaşma emri size farz kılınır, siz de
            savaşmazsanız? deyince onlar: Ne diye Allah yolunda cihad etmeyelim ki
            vatanlarından çıkarılan biz, çoluk çocuğundan ayrı düşenler yine biziz! dediler.
            Fakat savaşma kendilerine farz kılınınca içlerinden pek azı hariç, hepsi
            dönüverdiler. Allah o zalimleri pek iyi bilir. ” Ve Allah dilediğini yapmaya Kadîr’dir.
            “’Allah fakirdir biz ise zenginiz.’ diyenlerin sözlerini Allah elbette işitmiştir. Ama Biz
            onların dedikleri bu sözü ve peygamberleri haksız yere öldürmelerini yazacağız ve
            “Tadın bakalım o yakıcı cezayı!” diyeceğiz.” Dilediğini dilediği gibi icrâ eden kuvvet
            sahibi Kaviyy O’dur ve O’nun hiçbir yardımcıya ihtiyacı yoktur. “Baksana o kimselere
            ki, savaş zamanı değilken kendilerine: Savaşa sebebiyet vermeyin, namazı hakkıyla
            îfa edin, zekâtı verin! denilmişti. Sonra onlara savaşma farz kılınınca, onlardan bir
            kısmı insanlardan, Allah’tan korkarcasına, hatta daha fazla korkup şöyle diyorlar:
            Rabbenâ, niçin bize harbi farz kıldın? Bize biraz daha mühlet verseydin ya! Onlara
            de ki: Dünya zevki pek azdır, âhiret ise günahlardan sakınanlar için sırf hayırdır ve
            size kıl kadar olsun haksızlık yapılmaz.” Kahhâr olan Allah, ısrarla isyan ve tuğyana
            dalanları kahrıyla dize getirir ve Kendi iradesine râm eder. “Onlara Âdem’in iki
            oğlunun gerçek olan haberini oku: Onların her ikisi birer kurban takdim etmişlerdi
            de birininki kabul edilmiş, öbürününki kabul edilmemişti. Kurbanı kabul edilmeyen,
            kardeşine: ‘Seni öldüreceğim’ dedi. O da: ‘Allah, ancak müttakilerden kabul
            buyurur” dedi.’ Allah Zâtında mukaddes ve münezzeh, fiillerinde mutahhir ve munazzif
            bir Kuddüs’tür. Dilediğine hidayetini lutfeder. “’Göklerin ve yerin Rabbi kimdir?’ de!
            Onların da kabul ettiği gerçeği sen açıkla: ‘Allah’tır!’ de! Ama siz kalkmış, O’ndan
            başka, ne kendilerine gelen bir belayı uzaklaştırmaya ve ne de kendilerine bir fayda
            sağlamaya gücü yetmeyen bir takım tanrılar edinmişsiniz. De ki: ‘Hiç kör ile gören
            bir olur mu? Yahut karanlıklarla aydınlık bir olur mu? Yoksa Allah’ın yarattığı gibi
            yaratan ortaklar buldular da yaratma işi kendilerine şüpheli mi geldi?’ De ki: ‘Her
            şeyin yaratıcısı Allah’tır. O tektir, her şeyin üstünde mutlak Hâkim’dir. ” Allah Kendi
            Kendine kâim olan ve her şey ayakta tutmasıyla ayakta duran Kayyûm’dur. O, kudretiyle
            dilediğine rızık verir.
            Allahım! Sen ezelî ilminle, mahlûkatının umûruna sonradan muttali olmaktan
            müstağnisin. Kullarının hâllerini başkalarına ilandan da müstağnisin; onların ayıp ve
            kusurlarını örter ve başkalarına ifşa etmezsin.
            Allahım! Sen daha iyi biliyorsun ki, zalim güçlendikçe güçlendi fakat bunun yanında
            yardım edenler azaldıkça azaldı. Sen her şeyi bildiğin gibi bunu da bilen Âlim, her
            icraatında adl ü istikameti takip eden Adl ve her şeyi hall ü fasl eyleyen Hakem’sin.
            Allahım! Kullarından biri35 bana/bize çok zulüm yaptı, çok kötülükte bulundu ve
            Senin daha iyi bildiğin üzere değişik şekillerde eziyette bulundu. Buna da Senden
            başkası şahit olmadı. O, Senin ona karşı olan hilminin hikmetini anlamadı ve haddini
            aşarak bana taaddîde bulundu. Bana zulmetti, düşmanlık yaptı, iftira ve bühtanla
            saldırdı, kötü muamelede bulundu ve âsîce davrandı. O zalimin karşısında ben çok aciz
            kaldım Allahım! Fakat Senin kudretin her şeye yettiği gibi onu durdurmaya da yeter. Ey
            gazabıyla, bütün gökler ve yerler gazaplanan Kudreti Sonsuz! O zalimi Sana havale
            ediyorum.
            Allahım! Haddimi aşıp da Sana saygısızlıkta bulunurum endişesiyle, “aleyke bih”
            deyip onu Sana havale ettim. Onun zulmünü Senin yüce dergâhına arzettim. O zulmün
            bertaraf edilmesini de Senin masum kullarına olan keremine bağladım; ona dayandım,
            ona güvendim.
            Allahım! O zalimi ve onun gibi ısrarla mazlum insanlara zulmeden zalimleri
            önlerinden, arkalarından, sağlarından, sollarından, üstlerinden ve altlarından
            göndereceğin cezalarla cezalandır.
            Allahım! Onu “mutlak galip, tam muktedir olan Allah’ın şanına yaraşır tarzda”
            cezalandır.
            Allahım! Yüce Kitabında, “halkı zalim olan ülkeleri cezaya çarptırdığı zaman
            Rabbinin çarpması işte böyle olur! Şüphesiz ki O’nun çarpması pek acı, pek
            çetindir!” ferman ediyorsun. İşte bu zalimi de öylece cezaya çarptır.
            Allahım! Şayet ona bir süre daha mühlet vereceksen, ne olur, onu bela hapsinde tut ve
            hakkındaki hükmünü infaz buyurana kadar zulmetmesini engelle.
            Allahım! Bu Senin adaletindir. Nice hikmetlere binaen onu kavî, bu kulunu da zayıf
            yaratmışsın. Ben de onun sûrî gücü karşısında Senin gerçek güç ve kudretine
            sığınıyorum.
            Allahım! Bize zulmedene karşı sadece Senin yardımını dileniyor ve –şayet ıslah
            olmayacaklarsa- azabınla onları durdurmanı diliyoruz.
            Allahım! O zalime âhirette bir pay vermediğin gibi, dünyadaki payını da elinden al.
            Sen, kudret ve keremi sonsuz Eazz ü Ekrem’sin. “Bütün milletler içinde selâm olsun
            Nuh’a.(3 defa)” Ve selâm olsun Cercîs’e (aleyhisselâm).
            Ey Yüceler Yücesi Allahım! Her kim bizim ve sevdiklerimizin hakkında bir kötülük
            yahut bir komplo düşünür ve kurarsa, Senden dileniyoruz ey Yüce Mevlâmız, kudret-i
            mukaddesenle, onu ayaklarından sars ve düşündüğü kötülükle kendisini cezalandır.
            Allahım! Zulüm ve haksızlığı kendisine meslek edinen o zalimi belalarla gam ve
            tasaya boğ, musibetlerin altında inlet, kurduğu tuzakları başına çevir ve sonu gelmeyen
            belalara müptela kıl.
            Allahım! Muhakkak ki Sen, kudreti her şeye yeten Kâdir-i Mutlak’sın.
            Ey Yüceler Yücesi Rabbimiz! Sen Merhametliler Merhametlisisin! Sonsuz rahmetine
            iltica ediyor ve Senden bizi o zalimin elinden kurtarmanı diliyoruz. Lütfen ve keremen
            dualarımızı kabul buyur ve bizi onun zulmünden halâs eyle. Senin bütün rasüllerine bir
            kez daha selâm ediyor ve hamd ü senalarımızı yeniden yüce dergâhına arz ediyoruz
            Allahım! Ne olur, dualarımızı lütfunla kabul buyur.
            Allahım! Efendimiz Hazreti Muhammed’e (sallallahu aleyhi ve sellem), paklardan pak
            ehline, iyilerden iyi ashâbına salât ü selâm eyle.</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            “Rahman ve Rahîm Allah’ın adıyla. Hamd Âlemlerin Rabbi Allah’a mahsustur.” O,
            gökleri ve yerleri ayakta tutan Kayyûm’dur. Bütün mahlûkatın Hâlık’ı O’dur. Ariflerin
            basiretlerini marifet ve yakîn nurlarıyla tenvîr eden, beşerî sıfatlardan sıyrılıp ahlâk-ı
            âliye-i Kur’âniye ile mütehallik olan kullarının sırlarını esbab-ı âdiye ile elde
            edilemeyecek kadar büyük kurb ve temkin cezbelerinin mevhibeleriyle donatan ve
            tevhîd hakikatine ermiş muvahhid kullarının kalblerindeki kilitleri tevhid anahtarları ile
            açan yine O’dur. Beni ve yedi iklim dört bucağı yaratan, yağmurları yağdıran, her biri
            bir sanat harikası olan gökcisimlerini semalarda yüzdüren Yüce Yaratıcımın onunla
            benden hoşnut olacağı ve nezdinde benim için bir koruma ve sıyanet vesilesi sayacağı
            bir hamd ile O’na hamd ederim. O, Âlemlerin Rabbi Allah’tır. Göklerin ve yerlerin
            Rabbi O’dur. Evvelkilerin ve sonrakilerin ve bütün melâikenin Rabbi de yalnız O’dur.
            “O, Rahman ve Rahîm’dir.” Aliyy, Azîm, Ezelî, Kadîr, Semî’, Basîr ve Alîm’dir.
            Bütün bölgeleriyle yerküreyi döşeyip yerleşime hazırlayan, kulları arasında Musa
            Kelîmullah’ı Rabbiyle farklı bir konuşma tarzına mazhar kılan, Efendimiz Hazreti
            Muhammed’i (sallallahu aleyhi ve sellem) diğer enbiya ve mürselîn arasında, nübüvvet
            davasında son sözün hatibi olmak gibi nice üstün payelerle serfiraz kılan, çürüyüp
            dağılmış kemiklere hayat veren, Yüce Zâtını azîm ve celîl olan, ayrıca içlerinde her
            hastalığın şifası, her derdin devası ve her fakirliğin ğınası bulunan Rahman ve Rahîm
            isimleriyle tesmiye eden O Yüceler Yücesidir.
            “O, Din gününün, hesap gününün tek Hâkimidir.” Latîf, Habîr, Hakk ve Mübîn’dir.
            Mülkünde hükmüne karşı gelecek hiçbir güç ve merci olmadığı gibi, icraat-ı
            Sübhaniyesinde Kendisinden başka bir müdebbir, O’na işaret gösteren ya da yardım
            eden bir müşîr ve muîn de asla yoktur. Zira o kâinattaki bütün varlıkların hepsinden
            önce var olan Vâcibü’l-Vücuddur. Her şey var olabilmek için O’nun yaratmasına
            muhtaçtır. Ey Âlemlerin Rabbi ve Din gününün Mâliki Allahım! Bütün şeytanlardan ve
            zalim sultanlardan beni koru. Yakından ya da uzaktan gelebilecek bütün zarar ve
            kötülüklere karşı benim yardımcım ol.
            Allahım! Benim yüzümü değişik hasletlere sahip insanlar arasında Senin müttaki
            kullarının bulunduğu cihete tevcîh buyur!
            “(Haydi öyleyse deyiniz): Yalnız Sana ibadet eder, yalnız senden medet umarız.” Ey
            biricik Mevlâmız! Evet, ikrarımız odur ki, “yalnız Sana ibadet ederiz.” Yalnız Sana
            inanırız. Kusurlarımızı itiraf eder, bütün günahlarımızdan dolayı bağışlamanı ve
            tevbelerimizi, teveccühlerimizi kabul buyurmanı dileriz. Şehadet ederiz ki Allahım,
            Senden başka bir ilah yoktur. Sen Tek’sin; Senin ortağın yoktur. Benzerin ve zıddın da
            yoktur. Sen kullarına mahsus çocuk ve anne-baba olma gibi avârızdan da münezzeh,
            muallâ ve müberrâsın. Her türlü keyfiyet ve kemmiyet ifade eden hususlardan müberrâ
            olduğun gibi cismaniyete ait avârız ve nekâisten de münezzehsin. Yine şehadet ederiz ki,
            Yüce Zâtının en parlak aynası olan Hazreti Muhammed (aleyhi efdalüssalavât ve
            ekmelüttahiyyât) Senin bütün mahlûkata Gaybın Son Habercisi olarak ba’s buyurduğun
            kulun ve Resûlündür. O Nebîler Sultanı’na, ashâbına, ezvâcına ve bütün enbiya ve
            mürselîne salât ve selâm eyle Allahım! “Yardımı yalnız Senden bekleriz.” Allahım!
            Ben de Sana daha güzel kulluk yapabilmek, ihtiyaçlarımı te’min edebilmek ve dünyada
            ve âhirette bütün işlerimde en güzel neticeye ulaşabilmek için yalnız Senin inayetini
            diliyor ve sadece onu gözlüyorum.
            “Bizi doğru yola, Sana doğru varan yola ilet.” İslâm’ın nazarî ve amelî hususlarında
            temrinat yapa yapa onu tabiatının bir parçası hâline getirerek, bir ölçüde nefsini aşmaya
            muvaffak olmuş ve nihayet Kendisine sır kapıları aralanmış ve ilahî eltâfın sağanak
            sağanak yağdığı harikalar iklimine ulaşmış takvîm ve istikamet ehlinin yoluna ilet.
            İbadet ü taatlarında, Cenab-ı Hakk’ın emir, istek ve ihsanlarının dışında her şeye
            kapanmış, abd ve Ma’bûd münasebetlerinde sır tutucu, yaptığı şeyleri Hakk’ın teftişine
            arz mülahazasıyla yapan ve işlerini Allah’a havâle hususunda “gassâlin elindeki
            meyyit” gibi davranan ihlas ve teslîm ehli kullarının yoluna ilet.
            “Nimet ve lütfuna nâil ettiklerinin yoluna ilet.” Nimetlerine mazhar kıldığın
            “nebîlerin, sıddıkların, şehitlerin ve salih kimselerin” yoluna ilet. Ey bütün âlemlerin
            dizginlerini yed-i kudretinde tutan Yüce Allahım! Ne olur, bu kulundan razı ve hoşnut ol
            ve lütuflarını başından aşağıya sağanak sağanak yağdır. “Ya Rabbî! Sensin İlah, Senden
            başka yoktur ilah. Sübhansın, bütün noksanlardan münezzehsin. Doğrusu kendime
            zulmettim, yazık ettim. Affını bekliyorum Rabbim!”
            Allahım! Senden bu isimlerin rûhâniyetini bana musahhar kılmanı, onlarla beni Sana
            kulluğun hakikatine ulaştırmanı ve göz açıp kapayıncaya kadar bile olsa Sana isyandan
            korumanı diliyorum. Ey sonsuz lütufların Sahibi Allahım! Sürpriz lütuflarınla imdadıma
            yetiş, beni arzularıma ulaştır ve her türlü zarardan muhafaza buyur.
            “Gazaba uğrayanların ve sapkınların yoluna değil.” Beni gazabına uğratma Allahım!
            Beni Sana ulaştıracak yolu benim için kolay, düz ve pürüzsüz hale getir. Senden
            dilediklerimi bana kolaylıkla lutfet. Sen, şüphe yok ki, dilediğini yapmaya muktedirsin.
            Ey dalâlet içindekileri hidayete eriştiren Allahım! Senden gayrı hidayet edici bir Hâdî
            yoktur. “Ey Bâri! (3 defa)” “Ey Bâis! (3 defa)” Ey her zorluk Kendisi için pek kolay olan
            Rabbim! Her türlü şerden, yere girenlerin, yerde olanların, yerden çıkanların, gökten
            inenlerin ve göğe yükselenlerin, aslan gibi yırtıcı hayvanların, akrep ve yılan gibi
            zehirli sürüngenlerin, vadileri tutmuş olan cinlerin, İblis’in ve onun evlat ve çırakları
            sayılan diğer şeytanların şerlerinden beni koru. Ey Allahım! Ey Rabbim! Ey Rabbim! Ey
            her şeyin Rabbi! Ey bütün âlemlerin ve içindekilerin yegâne Mâliki! Ey hastalıklara şifa
            veren! Ey Vedûd! Ey Ğaniyy! “Sensin İlah, Senden başka yoktur ilah. Sübhansın,
            bütün noksanlardan münezzehsin. Doğrusu kendime zulmettim, yazık ettim. Affını
            bekliyorum Rabbim!” “İyyâke na’büdü ve iyyâke nestaîn” hakkı için “bana yardım et.
            (3 defa)” Allahım! Beni engin rızık deryalarına daldır, fazl u kereminle bana ihsanlarda
            bulun ve nimetlerini başımdan aşağıya sağanak sağanak yağdır. Rabbim! Sürpriz
            ihsanlarınla imdadıma yetiş ve ey Merhametliler Merhametlisi, ey Âlemlerin Rabbi!
            Rahmetinle beni sarıp sarmala. Ey mahzun kullarına fereç ve mahreçler ihsan ederek
            onların hüznünü gideren Allahım! Benim tasa ve hüzünlerimi de gider. “Ey “yardım,
            yardım!” diye nida eden kullarına yardımlar gönderen Allahım! (3 defa)” “Ey inayeti
            sonsuz! Bana da inayet et! (3 defa)” “Ey kullarının her istek ve ihtiyacına yeten Kâfî! (3
            defa)” “Ne göktekiler ne de yerdekiler için Senden başka ilah yoktur. Ya Rab! Ya Rab!
            Ne olur, benim istek ve ihtiyaçlarımı da karşıla. (3 defa)” Korkup çekindiğim bela ve
            musibetlerden beni halâs eyle. Bütün tasalarımı izale buyur. Ey kederli kullarının
            tasalarını gideren! Ey bir inayet eli gözeten kullarına eşsiz inayetiyle yardım eden! Ey
            yalnız Kendisine kullukta bulunup, yine yalnız Kendisinden yardım beklediğimiz
            Yüceler Yücesi! “Ey Rabbim! (3 defa)” “Ey Efendim, ey Seyyidler Seyyidi! (3 defa)” “Ey
            Mevlâm! (3 defa)” “Ey Allahım! (3 defa)” “Ey Rahman! (3 defa)” “Ey Rahîm! (3 defa)” “Ey
            Mâlik! (3 defa)” “Ey Latîf! (3 defa)” Senin fazlına ve kudretine iltica ediyor, mülk ve
            melekût hakkı için, Latîf ismin ve bu sure-i azîme-i şerîfeye müvekkel melek hatırına
            işlerimi kolaylaştırmanı, rızkımı bollaştırmanı, dünyada ve âhirette ihtiyaçlarımı
            lutfetmeni diliyorum.
            Allahım! Bize musallat olan zalim(ler)i Sen “mutlak galip, tam muktedir olan Allah’ın
            şanına yaraşır şekilde” cezalandır. Ona, Müntakim isminin tecellîlerini tattır. Damarları
            kuruyacak ve hastalık illetini bir elbise gibi vücuduna kuşanacak şekilde onun bedenini
            illete maruz bırak. Ey Azîz! Ey mazlumların intikamını alan Zü’ntikâm! Kitab-ı
            Azîzinde, Nebiy-yi Kerîm’inin lisanıyla “Sebu’l-Mesânî” diye isimlendirdiğin
            Fâtihatü’l-Kitap sure-i celîlesi hakkı için, o sureye koyduğun sırlar ve sırlı kelimeler
            hakkı için, ey Fettâh, binler binler “Bismillahirrahmanirrahîm” hatırına, binler binler
            “lâ havle velâ kuvvete illâ billâhilaliyyilazîm” hürmetine, evliyâ ve asfiyâ kullarına
            açtığın yüce hakikatlere benim basar ve basiretimi, benim kalbimi de aç. Sana sonsuz
            hamd ve sena olsun ey Âlemlerin Yegâne Rabbi!</turkce>
        <anlam></anlam>
        <adet>3</adet>
    </dua>


    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Ey birbirinden güzel isimlerinden biri de Nur olan Allahım! Efendimiz Hazreti
            Muhammed’in (sallallahu aleyhi ve sellem) nâm-ı celîli hürmetine gözüme nur ver.
            Allahım! Efendimiz Hazreti Muhammed’in (sallallahu aleyhi ve sellem) fiili hürmetine
            gözüme nur ver.
            Allahım! Efendimiz Hazreti Muhammed’in (sallallahu aleyhi ve sellem) sırrı hürmetine
            gözüme nur ver.
            Allahım! Efendimiz Hazreti Muhammed’in (sallallahu aleyhi ve sellem) sıdkı hürmetine
            gözüme nur ver.
            Allahım! Efendimiz Hazreti Muhammed’in (sallallahu aleyhi ve sellem) hilmi hürmetine
            gözüme nur ver. Ey Nurların Nuru, ey bütün nurların biricik kaynağı, ey bütün eşyayı
            nurlandıran Allahım; ey Şâfî, ey Kâfî, ey Muâfî! Şu güzellerden güzel isimlerin
            hürmetine Kalbimi marifetinle tenvîr buyur. “Ey Allahım! (3 defa)”</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>İlk Dua: Rahman ve Rahîm Allah’ın adıyla. Ey Hayy u Kayyûm! Rahmetine muhtacım;
            Senden onu dileniyorum.
            İkinci Dua: Rahman ve Rahîm Allah’ın adıyla. Ey Yüce Allahım! Beni meccânen
            yarattın, meccânen rızıklandırdın, ne olur, meccânen de bağışla.</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            “Allahım! Kudretinin sıyanetiyle, beni düşmanların tuzaklarından koru. Lütfunla
            eşkıyanın sû-i kastlarından halâs eyle. Kahredenlerin kahrından, zalimlerin zulmünden,
            çekememezlik ve kıskançlık girdabına kapılmış hasetçilerin komplolarından, fesat
            peşinde koşan şakîlerin ta’n u teşnîlerinden, ısrarla şer peşinde dolaşan kötü insanların
            şamatasından ve dillerine düşmekten de yine Sana sığınıyorum ey Âlemlerin Rabbi olan
            Allahım! (7 defa)”</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahmetten ve huzurdan kovulmuş olan şeytanın şerrinden Yüce Allah’a sığınır, duama
            Rahman ve Rahîm Allah’ın adıyla başlarım. İhsan ettiği nimetlere mukabil hamd olsun
            O Yüce Allah’a. Nimetlerinin artarak devamına vesile olacak bir hamd ile O’na hamd ü
            senalar olsun. Bilebildiğimiz ve bilemediğimiz bütün nimetlerine karşı bilebildiğimiz
            ve bilemediğimiz bütün hamd ü senalarla Yüce Allah’a hamd olsun. Küfür ve dalâlet
            dışında her hâl için hamd olsun Yüce Rabbimize.
            “Allahım! Mağfiretini dileniyorum, beni bağışla. (3 defa)” Sen azamet tahtının biricik
            Sultanısın. Senden başka bir ilah yoktur. Hayy ve Kayyûm Sensin. Sana teveccüh
            ediyor, huzurunda bütün günahlarımdan dolayı bir kez daha tevbe ve istiğfarda
            bulunuyorum. Sen samimiyetle dergâhına yönelen kullarının tevbelerini kabul buyuran
            rahmeti bol bir Tevvâb ü Rahîmsin.
            Allahım! Selam Sensin, bütün kusurlardan sâlimsin ve herkes için selâmet kaynağısın.
            Bütün selâmlar Sana râcidir. Bizi de selâmla karşıla Allahım ve fazl u kereminle Senin
            mutlak selâmet yurdun olan Cennet’ine al. Ey celâl ve ikram sahibi! Bereket Senin
            şiarın, ululuk da şanındır. “Allahım! Bizi Cehennem ateşinden koru. (3 defa)” Bizi ebrâr
            kullarınla beraber Cennet’ine al. Ey kullarını koruyan Allahım! Bunu Senin engin
            affından diliyoruz.
            Allah’tan başka bir ilah yoktur. Yegâne İlah O’dur; O’nun ortağı yoktur. Mülk
            O’nundur; hamd yalnız O’na mahsustur. Hayat veren O, verdiği hayatı geri alan O’dur.
            O’nun hayatı Kendindendir; O Ezelî olduğu gibi Ebedîdir. Dâimî ve Bâkî’dir. Hayır ve
            güzellik O’nun elindedir. O, celâl ve ikram Sahibidir. O her şeye Kâdir’dir. Her şeyin
            dönüşü de yalnız O’nadır.
            Allah’tan gayrı ilah yoktur. O ulûhiyet ve rubûbiyetinde Tek’tir. Vaadine sâdıktır.
            Kuluna yardım eder. Ordusunu azîz kılar. Kulunun günahlarını bağışlar. Düşmanlık
            yapan hizipleri, hiçbir yardıma muhtaç olmadan Kendi kudretiyle hezimete uğratır. O,
            Ezelî olduğu gibi Ebedî’dir; O’ndan sonra hiçbir şey yoktur. Allah’tan başka ilah
            yoktur. Gerçek havl ve kuvvet Allah’a aittir. Biz de sadece O’na ibadet ederiz. Nimet
            O’ndan, fazl u ihsan O’ndandır; en güzel senâ da O’na mahsustur. Kâfirler
            hoşlanmasalar da, biz Allah’ın yegâne ilah olduğunu ikrar eder ve dinimizi yalnız O’na
            has kılarız.
            Melik ve Cebbâr Allah’tan başka ilah yoktur. Azîz ve Ğaffâr Allah’tan başka ilah
            yoktur. Vâhid ve Kahhâr Allah’tan başka ilah yoktur. Müheymin ve Settâr Allah’tan
            başka ilah yoktur. Kebîr ve Müteâl Allah’tan başka ilah yoktur. Allah’tan başka ilah
            yoktur ve O’nun şanı başları döndürecek kadar yücedir. Allah’tan başka ilah yoktur ve
            O’nun senası pek büyük, pek uludur. Allah’tan başka ilah yoktur ve O’nun lütufları her
            şeyi kuşatır. Allah’tan başka ilah yoktur ve O’nun şanı pek yücedir. Allah’tan başka ilah
            yoktur ve O’nun ihsanları şumüllüdür. Allah’tan başka ilah yoktur ve O’nun kibriyası
            müteâldir. Allah’tan başka ilah yoktur ve O’nun esmâ-i hüsnası mukaddestir. Allah’tan
            başka ilah yoktur ve O’nun sıfât-ı ulyâsı münezzehtir.
            Halîm ve Kerîm Allah’tan başka ilah yoktur. Hayy ve Azîm Allah’tan başka ilah
            yoktur. Ğafûr ve Rahîm Allah’tan başka ilah yoktur. Şekûr ve Halîm Allah’tan başka
            ilah yoktur. Evvel ve Kadîm Allah’tan başka ilah yoktur. Âhir ve Mukîm Allah’tan
            başka ilah yoktur. Ezel ve Ebed Sultanı Allah’tan başka ilah yoktur. Vâhid ve Ehad
            Allah’tan başka ilah yoktur. Ferd ve Samed Allah’tan başka ilah yoktur. Kayyûm ve
            Sermed Allah’tan başka ilah yoktur. Allah’tan başka ilah yoktur ve O, eş ve evlat
            edinmek gibi mahlûkata mahsus avârız ve nekâisten münezzehtir, müberrâdır, muallâdır.
            Allah’tan başka ilah yoktur. “O, ne doğurmuş, ne de doğurulmuştur. Ne de herhangi
            bir şey O’na denk olmuştur.”
            Her yerde sadece Kendisine ibadet edilen yegâne Ma’bûd Allah’tan başka bir ilah
            yoktur. Her dilde zikredilen biricik Mezkûr Allah’tan başka bir ilah yoktur. Her
            iyiliğine mukabil Yüce Zâtına karşı şükürle gerilime geçilen yegâne Meşkûr Allah’tan
            başka bir ilah yoktur. Her an ayrı bir işte, ayrı bir şe’nde bulunan Allah’tan başka bir
            ilah yoktur. Allah’tan başka bir ilah yoktur ve yalnız O’na iman edilir. Allah’tan başka
            bir ilah yoktur ve emn ü eman O’ndan gelir. Allah’tan başka bir ilah yoktur ve emanetler
            yalnız O’nun nezdinde güvende olur ve gerçek değerini bulur; kâr içinde kâra kavuşur.
            En büyük hak ve hakikat, “Allah’tan başka bir ilah yoktur” gerçeğidir. İman ve sıdk ile
            söylenecek en yüce gerçek, “Allah’tan başka bir ilah yoktur” hakikatidir. Allah’tan
            başka bir ilah yoktur; sıdk ile iman edilecek en yüce gerçek budur. Allah’tan başka bir
            ilah yoktur; her lütuf ve rahmet O’ndan gelip bize ulaşır. Allah’tan başka bir ilah yoktur;
            kulluk ve kölelik bir tek O’na olur.
            Vahdaniyet, Ferdaniyet, Kadîmiyet, Ezeliyet ve Ebediyet Sahibi Allah’tan başka bir
            ilah yoktur. O’nun zıddı, niddi, şebîhi, şerîki, nazîri, müşîri, vezîri de yoktur. O, çocuk
            sahibi olmak gibi mahlûkata mahsus avârızdan berîdir. Hazreti Muhammed (aleyhi
            efdalüssalavât ve ekmelüttahiyyât) Efendimiz, O’nun emir ve vahyini yerine getiren kutlu
            elçisidir.
            Yarattıklarının şerrinden Allah’ın tastamam kelimelerine sığınırım. İsimlerin en
            güzeline sahip olan arzın ve semanın Rabbi Allah’ın ismiyle yardım dilerim. “Yüce
            namı anılınca ne yerde ne de gökte hiçbir şeyin zarar veremeyeceği Allah’ın adıyla ki,
            O Semî’ ve Alîm’dir. (3 defa)” Allah’ın adıyla başladım, Allah’a dayandım, işimi
            Allah’a tefvîz eyledim. Şüphe yok ki O, kullarının her hâlini görür ve bilir. Öldükten
            sonra bize can verecek, daha sonra da huzuruna alacak Yüce Allahımız’a hamd olsun.
            Öldükten sonra bize can verecek, ruhumuzu bize iade edecek, daha sonra da huzuruna
            alacak Yüce Allahımız’a hamd olsun. Bizi dünden bugüne ulaştıran ve bugünümüzü
            afiyetle lütuflandıran Allah’a hamd olsun. Bizi kulluğa muvaffak kılan Allah’a hamd
            ediyor, kasten yahut hata ile işlediğimiz günahlarımızdan, noksan ve kusurlarımızdan
            dolayı da afv u mağfiretini diliyoruz. Hamd olsun karanlıklı geceyi götürüp aydınlık
            gündüzü getiren Kudreti Sonsuz Allah’a. “Hamd olsun bizden her türlü endişeyi
            gideren Allah’a! Gerçekten Rabbimiz Ğafûr’dur, Şekûr’dur (çok affedicidir,
            kullarının amellerini ve şükürlerini kabul edip mükâfatlarını fazlasıyla verir). Çünkü
            O, lütfu ile bizi devamlı kalınacak olan yerde yerleştirdi. Burada artık bize ne
            yorgunluk dokunacak, ne de usanç gelecek.” “Hamd ü senalar olsun o Allah’a ki,
            sözünü gerçekleştirdi ve dilediğimiz yerinde oturacağımız şekilde bizi Cennet’e
            yerleştirdi. Çalışanların mükâfatları ne güzelmiş!” “’Hamd olsun bizi bu Cennet’e
            eriştiren Allah’a! Eğer Allah bizi muvaffak kılmasaydı, biz kendiliğimizden yol
            bulamazdık. Rabbimizin elçilerinin gerçeği bildirdikleri bir kere daha kesinlikle
            anlaşılmıştır.’ derler. Kendilerine de: ‘İşte güzel işlerinize karşılık, karşınızda duran
            şu muhteşem Cennet’e vâris kılındınız, buyurun!’ diye nida edilir.”
            “Allahım! Senden başka ilah olmadığına ve Efendimiz Hazreti Muhammed’in
            (aleyhissalâtü vesselâm) Senin kulun ve resûlün olduğuna; Seni, hamele-i arşını, meleklerini
            ve bütün mahlûkatını şâhit tutarak sabahladık/akşamladık. Huzurunda tevbelerimizi
            yeniliyor ve bir kez daha afv u mağfiretini diliyoruz. (3 defa)” Allahım! Her nefesten, her
            göz kırpmadan, her lahzadan, her bakıştan, göklerin ve yerlerin sakinlerinin ve Senin
            sonsuz ilminde olmuş ve olacakların hepsinin göz ucu ile bakışlarından evvel Sana şu
            ikrârımızı arz ediyoruz: Merhaba, hoş geldin ey yeni sabah, ey yeni gün ve ey kerîm
            olan, her şeyi koruyup adaletle tastamam kaydeden şâhit ve kâtip iki mükerrem melek!
            Allah Teâlâ size selâm etsin. Lütfen bizim için açtığınız sayfanın başına günümüzün bu
            ilk saatlerinde şu ikrarımızı kaydediniz: “Allah’tan başka bir ilah olmadığına, O’nun
            yegâne Ma’bûd olduğuna, hiçbir ortağı bulunmadığına şehâdet ederiz. Şehadet ederiz ki
            Hazreti Muhammed (aleyhissalâtü vesselâm) O’nun kulu, elçisi, habîbi ve seçkinlerden
            seçkin nebîsidir.” Biz, işte bu şehadetle yaşar, bu şehadet üzere canımızı teslim eder ve
            yarın inşaallahu teâlâ yine bu şehadetle diriliriz.
            Biz ve bütün mülk Allah’a ait olarak sabahladık. Azamet, kibriya, ceberût, saltanat ve
            hüccet Allah’a aittir. Bütün ihsan ve nimetler de Allah’ındır. Gece, gündüz ve ikisi
            içerisinde sakin olan ne varsa hepsi Vâhid ü Kahhâr olan Allah’a aittir. İslâm fıtratı ve
            ihlas/tevhid kelimesi ile Peygamberimiz Hazreti Muhammed’in (sallallahu aleyhi ve sellem)
            dini üzerinde ve hiçbir zaman şirke düşmeden hep Hakk’a yönelen ve Müslüman olan
            atamız İbrahim’in (aleyhisselâm) milletinden olarak sabaha erdik. “Yüce, Yüceler Yücesi,
            sonsuz mevhibe ve lütufların sahibi olan Rabbim Sübhan’dır; her türlü eksiklikten
            münezzehtir. (3 defa)”
            Allahım! Senden başka ilah yoktur. Sen Sübhansın; Sana sonsuz hamd ü sena ederiz.
            Biz, Yüce Zâtını Senin sena ettiğin şekilde sena etmekten aciziz. Sen Sübhansın, her
            türlü noksandan münezzehsin. Biz Seni hakkıyla bilemedik ey Ma’rûf! Sen Sübhansın,
            bütün eksikliklerden berîsin. Biz Seni hakkıyla zikredemedik ey Mezkûr! Sen
            Sübhansın, bütün eksikliklerden müberrâsın. Biz Sana hakkıyla şükredemedik ey her
            dilde Meşkûr! Sen Sübhansın, mükemmel bütün evsâf ile muttasıf, bütün eksikliklerden
            de berîsin. Biz Sana bihakkın ibadet edemedik ey Ma’bûd! Sen Sübhansın, her türlü
            noksandan münezzehsin. Biz Sana hakkıyla hamd edemedik ey biricik Mahmûd!
            Allah (celle celâluhû) Sübhan’dır ve hamd ü Sena yalnız O’na mahsustur.
            Kovulmuş şeytanın şerrinden Semî’ ve Alîm olan Allah’a sığınırım. “Rahman ve
            Rahîm Allah’ın adıyla. Bütün hamdler, övgüler Âlemlerin Rabbi Allah’adır. Rahman
            ve Rahîm O’dur. Din gününün, hesap gününün tek hâkimidir. (Haydi, öyleyse
            deyiniz): Yalnız Sana ibadet eder, yalnız Senden medet umarız.” Bizi doğru yola,
            nimet ve lütfuna mazhar ettiklerinin yoluna ilet. Gazaba uğrayanların ve
            sapkınlarınkine değil.” “Hepinizin ilahı tek ilahtır. O’ndan başka ilah yoktur.
            Rahman ve Rahîm O’dur.” “Allah o ilahtır ki Kendisinden başka ilah yoktur.
            Hayy’dır, Kayyûm’dur. Kendisini ne bir uyuklama, ne de uyku tutar. Göklerde ve
            yerde ne varsa O’nundur. İzni olmadan huzurunda şefaat etmek kimin haddine?
            Yarattığı mahlûkların önünde, ardında ne var, hepsini bilir. Mahlûklar ise O’nun
            dilediğinden başka, ilminden hiçbir şey kavrayamazlar. O’nun kürsüsü gökleri ve
            yeri kaplamıştır. Gökleri ve yeri koruyup gözetmek O’na ağır gelmez; O öyle ulu,
            öyle büyüktür. Dinde zorlama yoktur. Doğru yol, sapıklıktan; hak, bâtıldan ayrılıp
            belli olmuştur. Artık kim tağutu reddedip Allah’a iman ederse, işte o, kopması
            mümkün olmayan en sağlam kulpa yapışmıştır. Allah her şeyi işitir, bilir. Allah iman
            edenlerin yardımcısıdır, onları karanlıklardan aydınlığa çıkarır. İnkâr edenlerin
            dostları ise tâğutlar olup onları aydınlıktan karanlıklara götürürler. İşte onlar
            Cehennemlik kimselerdir ve orada ebedî kalacaklardır.”
            “Göklerde ve yerde olan her şey Allah’ındır. Ey insanlar! Siz içinizdeki şeyleri
            açığa vursanız da, gizleseniz de, Allah sizi onlardan dolayı hesaba çeker. Sonra
            dilediğini affeder, dilediğini azaba uğratır. Doğrusu Allah her şeye kâdirdir.
            Peygamber, Rabbi tarafından kendisine ne indirildi ise ona iman etti, müminler de!
            Onlardan her biri Allah’a, meleklerine, kitaplarına ve peygamberlerine iman etti.
            ‘O’nun resûllerinden hiçbirini diğerinden ayırt etmeyiz.’ dediler ve eklediler: ‘İşittik
            ve itaat ettik ya Rabbenâ, affını dileriz, dönüşümüz Sanadır.’ Allah hiçbir kimseyi
            güç yetiremeyeceği bir şekilde yükümlü tutmaz. Herkesin kazandığı iyilik kendi
            lehine, işlediği fenalık da kendi aleyhinedir. Ya Rabbenâ! Eğer unuttuk veya kasıtsız
            olarak yanlış yaptıysak bundan dolayı bizi sorumlu tutma! Ya Rabbenâ! Bizden
            öncekilere yüklediğin gibi ağır yük yükleme! Ya Rabbenâ! Takat getiremeyeceğimiz
            şeylerle bizi yükümlü tutma! Affet bizi, lütfen bağışla kusurlarımızı, merhamet buyur
            bize! Sensin Mevlâmız, yardımcımız! Kâfir topluluklara karşı Sen yardım eyle bize!”
            “Ey bizim kerîm Rabbimiz! Bizi doğru yola ilettikten sonra kalblerimizi saptırma ve
            katından bize bir rahmet bağışla. Şüphesiz bağışı bol olan vehhab Sensin Sen! Sen,
            geleceğinde hiç şüphe olmayan bir günde bütün insanları bir araya toplayacaksın.
            Allah sözünden asla dönmez.”
            “O müttakiler: Ey bizim kerim Rabbimiz, biz iman ettik, günahlarımızı bağışla ve
            bizi cehennem azabından koru! diye yalvarırlar. Onlar sabırlı, imanlarında sadık ve
            samimî, Allah’ın huzurunda itaatla divan duran, mallarını hayırda harcayan, seher
            vakitlerinde Allah’tan af dileyen müminlerdir. Allah’tan başka tanrı bulunmadığına
            şahit bizzat Allah’tır. Bütün melekler, hak ve adaletten ayrılmayan ehl-i ilim de bu
            gerçeğe, Aziz ve Hakîm (mutlak galip, tam hüküm ve hikmet sahibi) Allah’tan başka
            ilah olmadığına şahittirler. Allah katında hak din, İslâm’dır.” “De ki: “Ey mülk ve
            hâkimiyet sahibi Allahım! Sen mülkü dilediğine verir, dilediğinden onu çeker alırsın!
            Dilediğini aziz, dilediğini zelîl kılarsın! Her türlü hayır yalnız Senin elindedir! Sen
            elbette her şeye kâdirsin! Geceyi gündüze katar günü uzatırsın, gündüzü geceye katar
            geceyi uzatırsın. Ölüden diri, diriden ölü çıkarırsın. Sen dilediğin kimseye sayısız
            rızıklar verirsin!” “Rabbiniz o Allah’tır ki gökleri ve yeri altı günde yarattı. Sonra da
            arşa çıktı (hükmünü yürüttü). O Allah ki geceyi, durmadan onu kovalayan gündüze
            bürür. Güneş, Ay ve bütün yıldızlar hep O’nun buyruğu ile hareket ederler. İyi
            bilesiniz ki yaratmak da, emretmek de O’na mahsustur. Evet, o Rabbülâlemin olan
            Allah ne yücedir! Rabbinize için için yalvararak, başka nazarlardan uzak, gizlice dua
            edin. Gerçekten O, haddi aşanları hiç sevmez. Düzeltilmiş olan ülkeyi ifsat etmeyin!
            Hem endişe, hem de ümit ile O’na yalvarın. Muhakkak ki Allah’ın rahmeti iyi
            kimselere yakındır.”
            “Size kendi aranızdan öyle bir Peygamber geldi ki zahmete uğramanız ona ağır
            gelir. Kalbi üstünüze titrer, müminlere karşı pek şefkatli ve merhametlidir. Buna
            rağmen aldırmaz, yüz çevirirlerse, ey Resûlüm de ki: Allah bana yeter. O’ndan başka
            tanrı yoktur. Ben yalnız O’na dayanırım. Çünkü O, büyük Arş’ın, muazzam
            hükümranlığın sahibidir.” “Siz akşama girerken, sabaha çıkarken Allah’ı takdis ve
            tenzih edin, namaz kılın! Göklerde ve yerde hamd, güzel övgü O’na mahsustur. İkindi
            vaktinde de, öğleye girerken de, O’nu takdis ve tenzih edin, namaz kılın! O, ölüden
            diriyi çıkarır, diriden ölüyü çıkarır ve ölmüş toprağa hayat verir. İşte siz de öldükten
            sonra böylece diriltileceksiniz. O’nun (varlığının ve kudretinin) delillerinden biri:
            Sizi topraktan yaratmış olmasıdır. Sonra dünyaya yayılmış beşeriyet hâline geldiniz.”
            “Selâm (Allah’ın dinini tebliğ için gönderilen) bütün resûllere! Ve bütün hamd,
            Âlemlerin Rabbi olan Allah’a.” Kovulmuş şeytanın şerrinden Allah’a sığınırım.
            Rahman ve Rahîm Allah’ın adıyla. “Hâ, Mîm. Bu kitabın vahyolunup bölüm bölüm
            indirilmesi, Azîz ve Alîm (üstün kudret sahibi, her şeyi en mükemmel tarzda bilen)
            Allah nezdindendir. O, aynı zamanda günahları bağışlar, tevbeleri kabul buyurur.
            Cezalandırması çetin olup, lütuf ve ihsanı da pek geniştir. O’ndan başka tanrı yoktur.
            Dönüş yalnız O’na olacaktır.” “En güzel isimler Allah’ındır, o halde bu isimlerle
            O’na dua edin.” “Allah’tır gerçek İlah! O’ndan başka yoktur ilah.”
            Allah ismi O’na has bir ism-i zât ve alemdir. Küllî ve umumî rahmet sahibi Rahmân..
            donanım, konum ve liyakate göre bol bol merhamet eden Rahîm.. her şey ve herkesin
            üzerinde tasarruf sahibi Melik.. Zâtında mukaddes ve münezzeh, fiillerinde mutahhir ve
            munazzif Kuddûs.. ayıplardan sâlim ve herkes için selâmet kaynağı Selâm.. Kendi
            rubûbiyetinin şahidi ve herkese güven vaadeden Mü’min.. herkesi ve her şeyi her an
            görüp gözeten Müheymin.. eşi, benzeri olmayan yegâne gâlip ve Azîz.. elin ulaşmadığı,
            gücün yetmediği hâkim-i mutlak bir Cebbâr.. ululuk, Zâtının lazımı bir ulu
            Mütekebbir.. zâhir-bâtın her şeyi yaratan Hâlık.. örneği kendine ait, her şeyi kusursuz
            var ve inşâ eden Bâri’.. şekil ve sûret veren Musavvir.. her türlü günah ve hataları
            yarlığayan Ğaffâr.. her şeyi Kendi iradesine râm eden Kahhâr.. karşılıksız bol bol
            hibede bulunan Vehhâb.. her ihtiyaç sahibini ihtiyacına göre rızıklandıran Rezzâk..
            hayır kapılarını açan ve gâileleri savan Fettâh.. olmuş-olacak, cüz’î-küllî her şeyi bilen
            Alîm.. can alan, ruhları sıkan ve erzâkı kısan Kâbıd(z).. genişletilecekleri genişleten,
            ruhlara inşirah veren, her şeyi bereketlendiren Bâsıt.. dünyada, ukbada istediğini
            alçaltan Hâfıd(z).. burada ve ötede dilediğini yükselten Râfi’.. dilediğini azîz kılan ve
            şereflendiren Muizz.. istediğini zelîl ve rüsvay hale getiren Müzill.. gizli-açık her şeyi
            duyan ve itibara alan Semî’.. her şeyi Zâtına mahsus basarla gören Basîr.. dilediği gibi
            hüküm veren biricik hüküm sahibi Hakem.. her icraatında adl ü istikameti takip eden
            Adl.. en ince noktalara kadar ihtiyaçları gören, gözeten Latîf.. herkesten ve her şeyden
            haberdar Habîr.. suçluyu hemen cezalandırmayıp düşünme mühleti veren Halîm.. en
            büyük ve ulu olan Azîm.. dilediği günahları bağışlayan Ğafûr.. şükredeni mukabelesiz
            bırakmayan ihsan sahibi Şekûr.. kadri yüce, şanı yüksek, müteâl Aliyy.. idrakin ihata
            edemeyeceği, ululardan ulu Kebîr.. arz u sema ve içindekileri koruyup muhafaza eden
            Hafîz.. gıda veren, bakıp koruyan Mukît.. her şeye yeten ve herkesin hesabını görecek
            olan Hasîb.. nefislerde ürperti ve haşyet hâsıl eden Celîl.. güzellerden güzel Cemîl..
            iyilik ve ihsanı bol keremkânî Kerîm.. zâhir-bâtın her şeyi görüp kontrol eden Rakîb..
            dualara icabet eden ve isteklere mukabelede bulunan Mücîb.. ilm ü rahmetiyle her şeyi
            kuşatan ve her şeyiyle nâmütenâhî olan Vâsi’.. her şeyi yerli yerinde vaz’eden Hakîm..
            bazı kullarını muhabbete mazhar kılan Vedûd.. zâtî şan ve şeref sahibi Mecîd.. ölümden
            sonra dirilten ve diriliş erleri gönderen Bâis.. her şeyi ra’ye’l-ayn bilen Şehîd.. varlığı
            kendinden ve değişmeyen bir zât olan Hakk.. güvenilip dayanılan ve Kendisine itimat
            edilen Vekîl.. dilediğini dilediği gibi icrâ eden kuvvet sahibi Kaviyy.. kudret-i kâhire
            sahibi Metîn.. dost ve yardımcı Veliyy.. herkesin hamd ü senâsının biricik mercii
            Hamîd.. her işi ve davranışı sayıp dökecek olan Muhsî.. her şeyi ilk yaratan Mübdi’..
            hayattan sonra ölümü, ölümden sonra da hayatı geri veren Muîd.. maddî-manevî hayat
            veren Muhyî.. verdiği hayatı alıp öldüren Mümît.. hayatı Kendinden, ebedî hayy olan
            Hayy.. Kendi Kendine kâim olan Kayyûm.. aczi söz konusu olmayan kâdir u kâhir
            Vâcid.. mutlak fazl ve şeref sahibi Mâcid.. nazîri, veziri, dengi, benzeri olmayan bir
            yektâ olan Vâhid.. ikincisi olmayan tek, Ehad.. herkesin muhtaç olduğu müstağnî
            Samed.. her şeye gücü yeten Kâdir.. mutlak iktidar sahibi Muktedir.. öne alan, öne
            çıkaran Mukaddim.. geriye bırakan Muahhir.. varlığının başlangıcı olmayan ezelî,
            Evvel.. varlığının sonu olmayan ebedî, Âhir.. âyât ve âsârıyla apaçık Zâhir.. Zât’ı,
            hakikatiyle ihata edilmeyen Bâtın.. kâinatları idare eden, her şeyi gözeten Vâlî.. her
            türlü noksanlıktan müberrâ bir ulu, Müteâl.. durumuna göre herkese iyilikte bulunan
            Berr.. tevbeye sevk eden ve tevbeleri kabul buyuran Tevvâb.. suçluları tecziye eden
            Müntakim.. sürekli in’am ve ihsanda bulunan Mün’im.. günahları silip süpüren,
            seyyiâtı hasenâta çeviren Afüvv.. fenalıklara karşı kullarına müşfik olan Raûf.. mülkün
            tek sahibi olan Mâlikü’l-mülk.. sonsuz celâlle ikram ve cemâli cem’ eden Zü’l-celâli
            ve’l-ikram.. terbiyenin bütün levâzımını câmi’ şekilde terbiye eden Rabb.. her
            hükmünde âdil olan Muksit.. zâtında her türlü kemâlâtı câmi’ ve herkesi toplayıp
            biraraya getiren Câmi’.. kimseye muhtaç olmayan Ğaniyy.. zenginlik bahşeden ve
            gönülleri zengin kılan Muğnî.. istemediği şeyleri vermeyen Mâni’.. sebebiyet verenlere
            göre zararları yaratan D(z)ârr.. faydalı şeyler veren Nâfi’.. her şeyin biricik ışık
            kaynağı Nur.. hidayete erdiren ve gönülleri hidayete açan Hâdî.. eşi-benzeri olmayan
            şeyler yaratan Bedî’.. Kendisi için fenâ söz konusu olmayan Bâkî.. dilediğine dilediğini
            temlik eden gerçek sahip, Vâris.. doğru noktaya ulaştıran Reşîd.. yakışıksız şeylere
            hüsn-ü muamelede bulunan Sabûr sadece O’dur.
            Bütün bu birbirinden güzel isimlerin sahibi Allah O’dur ki, Yüce Zâtı bir benzeri
            bulunmaktan mukaddes ve Müberra, ulvî sıfatları da, başkalarının sıfatlarına
            benzemekten münezzeh ve muallâdır. İlahî sanatla yarattığı masnûâtı vahdaniyetine
            delalet, apaçık âyetleri de O’nun rubûbiyetine şehadet eder. O nazîri, veziri, dengi,
            benzeri olmayan bir yektâ Vâhid’dir. Bu birlik ve vahdet, azlık manasına bir vahdet de
            değildir. O öyle bir mevcuttur ki, vücudu Kendindendir; herhangi bir illetle vücut
            bulmuş değildir. O, iyilik ile ma’ruf, ihsan ile mevsûftur. O öyle bir ma’ruftur ki,
            bilinmesinde bir son yoktur. Öyle bir mevsûftur ki, vasıflarında bir nihayet bulunmaz.
            İbtidası olmayan bir Evvel ü Kadîm, intihası bulunmayan bir Âhir u Kerîm ü
            Mukîm’dir. O’ndan başka ilah yoktur. Rahmeti ve ilmiyle her şeyi kuşatmış, kerem ve
            hilmiyle kullarının günahlarını bağışlamıştır. “O’nun benzeri hiçbir şey yoktur. O, her
            şeyi hakkıyla işitir ve bilir.” Mâsiyetlerden kaçabilmek için gerekli olan irade ve güç
            sadece Allah’ın sıyanetiyle elde edilir; kulluk için lazım olan kuvvet de yine yalnız
            Allah’ın tevfîkiyle kazanılır. Allah’tan yine ancak Allah’a sığınılır, necat ve felaha da
            sadece O’nun izni ve inayetiyle erilir. Allah’ın olmasını dilediği olur, olmamasını
            dilediği de olmaz. O’nun yazıp takdir ettiği mutlaka olur. “İyi bilin ki, işler mutlaka
            O’na döner.” O, kudretiyle dilediğini işler, izzetiyle istediği şekilde hükmeder. “İyi
            bilesiniz ki yaratmak da, emretmek de O’na mahsustur. Evet o Rabbülâlemin olan
            Allah ne yücedir!”
            “Muhakkak ki, Allah ve melekleri Hazreti Peygamber’e hep salât ederler. Ey iman
            edenler! Siz de O’na salât edin ve tam bir içtenlikle selâm verin!” “Allahım!
            Efendimiz Hazreti Muhammed’e (sallallahu aleyhi ve sellem), âl ve ashâbına, zâkirler Senin
            zikrinle coştukça, gafiller kalblerin itmi’nanı olan Senin yâdından gaflet içinde
            bocalayıp durdukça salât ve selâm eyle. Bütün ashâb-ı kirâm efendilerimizden razı ve
            hoşnut ol. (3 defa)” Ey Allahım! Ey Rahman ve ey Rahîm! Ey hata edip günah
            işleyenlerin, rahmet ve affına itimat ettikleri biricik ümit kaynağı! Ey her zaman
            zayıfları koruyup kollayan! Ey kulları gönülden istedikleri şeylerin tahakkuk etmesi
            inancıyla kapısına yönelen, yönelip ümitle bekleyen reca menbaı! Ey boğulmak ve helak
            olmak üzere bulunan kullarını sahil-i selâmete çıkaran! Ey ihsanları sonsuz olan
            Muhsin! Ey her işini güzelliklerle bezeyen Mücemmil! Ey sayısız nimetlerin sahibi
            Mün’im! Ey dilediği kullarını fazl u ihsanlarıyla diğerlerine tafdîl eden Mufaddil! Ey
            Azîz! Ey Cebbâr! Ey Mütekebbir! Gecenin karanlığı, gündüzün aydınlığı, Güneş’in
            ışınları, ağacın sallanışları ve hışırtıları, suyun çağlayışları, ayın da nuruyla huzurunda
            secde ettiği yegâne ilah Sensin. Biz de Senin huzuruna geldik ve hâlimizi Sana
            arzediyoruz. Ey Allahım! Sen Ma’bûd-u Bilhak’sın. Senden başka ibadet edilmeye layık
            hiçbir şey yoktur. Bu birbirinden güzel isimlerin hakkı için, engin rahmetinden, bizim
            Efendimiz, Senin kulun ve elçin Hazreti Muhammed’e (aleyhissalâtü vesselâm) ve ehl-i
            beytine salât etmeni diliyoruz. Ey Kerîm Rabbimiz! Ey Semî’ u Alîm! Dualarımızı kabul
            buyur, buyur ki, Sen her şeyi işitip bildiğin gibi, bizim yakarışlarımızı da işitir, hâl-i
            pürmelâlimizi de bilirsin.
            Allahım! Tevbelerimizi kabul buyur, buyur ki, Sen hiç şüphesiz kullarının tevbelerini
            kabul eden rahmeti sonsuz Tevvâb ü Rahîm’sin. “İzzet ve kudret Rabbi olan senin
            Rabbin onların bütün bâtıl iddialarından münezzehtir, yücedir. Selam bütün
            peygamberleredir. Bütün hamdler Âlemlerin Rabbi Allah’adır.”</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Gücü her şeye yeten ulu Allahım! Sana, Senin yüce dinine, Kitabına, Peygamberine,
            Sana inananlara ve Senin hoşnutluğunu, hiçbir beklentiye girmeden hak-hakikat yolunda
            hizmet etmek suretiyle kazanmaya çalışan masum insanlara düşmanlık besleyen art
            niyetli, hep kötülük planlayıp kötülük peşinde koşan kendini bilmez nâdanların haince
            planlarını gerçekleştirmelerine müsaade etme. Şayet hidayete istihkakları yok ve haince
            düşüncelerini gerçekleştirme istikametinde inat ve ısrar içinde olmaya devam ederlerse,
            Sen onların birliklerini dağıt.. cemiyetlerini darmadağın et.. menfi emellerini uygulamak
            için kullanacakları her türlü malzemeyi hiçbir zaman kullanamayacakları hale getir..
            plan ve projelerini boz.. binalarını başlarına yık.. hâllerini değiştir.. ecellerini
            yakınlaştır.. hiç kimse hakkında hiçbir kötülük düşünmeye fırsat bulamamaları için
            onları kendi dertleriyle uğraştır ve nihayet onları, “Lâ ilâhe illallah Muhammedün
            Resûlullah” ve “Bismillahirrahmanirrahîm” mukaddes kelimeleri hakkı için güç ve
            kudretinin şanına yaraşır şekilde cezalandır!
            Ya Rab! Şanının ululuğuna ve saltanatının azametine yaraşır şekilde hamd bütünüyle
            sadece Sana’dır. Biz de sadece Sana hamdediyoruz. Resûlün ve habîbin Hazreti
            Muhammed Mustafa’ya, âline ve ashâbına salât ü selâm eyle ve o Nebîler Serveri’nin
            yüzü suyu hürmetine bizim dualarımızı da kabul buyur. “Selam bütün peygamberlere;
            hamd ü sena Âlemlerin Rabbi Allah’a...”</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Kendimi, ailemi, yakınımda ve uzağımda bulunan bana ait her şeyi, ölümden uzak
            Ebedî Hayy olan Yüce Rabbime emanet ettim; O’nunla sıyanet altına aldım. Bütün
            bunların muhafazası için sırtımı Hayy ve Kayyûm olan Yüceler Yücesi Allah’a
            dayadım. Allah’ın, O dilemedikçe asla ulaşılamayan ve zedelenemeyen koruma ve
            zimmetinde ve her zaman gerçekleştirdiği ve zayi edilmesine asla müsaade etmediği
            taahhüdü altında sabahladım/akşamladım. Allah’ın sapasağlam dinine sarıldım. O,
            benim ve bütün semavat u arzın yegâne Rabbidir. O’ndan başka ilah yoktur. Yüce
            Rabbimin, “sen de yalnız O’nun himayesine sığın, yalnız O’na güven!” emrine
            ittibâen, ben de O’na sığındım, O’na güvendim. Allah’a tevekkül ettim. O’na, O’nun
            fermanlarına sımsıkı sarıldım. İşimi, Allaha havale ve tefvîz eyledim. Ne güzel takdir
            edicidir Allah! “Allah en güzel şekilde korur ve O, Merhametliler Merhametlisidir.”
            Kainatın İftihar Tablosu Efendimiz Hazreti Muhammed’e (aleyhissalâtü vesselâm),
            tertemiz, pırıl pırıl ailesine, kerem ve iyilik sahibi olan ashâb-ı kirâmına salât ve selâm
            eyle Allahım! Yarattıkların adedince, Yüce Zâtının hoşnutluğunca, Arş’ının ağırlığınca,
            tekvînî ve teşrîî kelimelerin dolusunca salât ve selâm eyle. “Size kendi aranızdan öyle
            bir Peygamber geldi ki zahmete uğramanız ona ağır gelir. Kalbi üstünüze titrer,
            müminlere karşı pek şefkatli ve merhametlidir. Buna rağmen aldırmaz, yüz
            çevirirlerse, ey Resûlüm de ki: “Allah bana yeter. O’ndan başka ilah yoktur. Ben
            yalnız O’na dayanırım. Çünkü O, büyük Arş’ın, muazzam hükümranlığın sahibidir. (7
            defa)”</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Virdime “Yüce Allah’ın adıyla” başlıyorum. Zaten O’nun yüce adı her hayrın başı ve
            başlangıcıdır. O hem âhiretin hem de dünyanın Rabbidir. O’nun sonu yoktur; O
            namütenahî ve sonsuzdur. O, arzın ve yüksek semaların yegâne Rabbidir. “O,
            Rahman’dır (sonsuz merhamet ve şefkat sahibidir), arşa istiva etmiş, (hükmünü
            yürütmüştür). Göklerde ne var, yerde ne varsa hep O’nundur. Bu, ikisi arasında olan,
            yerin altında olan da O’nundur. İster yavaş konuş, ister açıktan, O’na göre birdir.
            Zira O gizliyi de, gizlinin gizlisini de bilir.” Allah’ın ihsanları pek büyüktür.
            Nimetleri, O dilemedikçe inkıtaya uğramaz. Düşmanlarını kahrıyla Kendi iradesine
            boyun eğdiren O’dur. Mahlûkatına karşı rahmetiyle muamele eder. Rızkında şefkatinin
            apaçık âsârı görülür. Lütuflarıyla ma’ruftur. Hükmünde tastamam bir adaletle
            mütecellidir. Mülkünde olup biten her şeyi en güzel şekilde bilir. “Rahmandır,
            Rahîmdir.” Merhameti, ilmi, mağfireti, görüp gözetmesi mahlûkatla mukayese
            edilemeyecek kadar engindir. Enbiyanın Sahibi O’dur ve O, dilediğini dilediği gibi
            gerçekleştirmeye muktedirdir. Sübhan’dır O, her türlü noksandan muallâdır. Melik’tir,
            her şeyin ve herkesin üzerinde mutlak tasarruf sahibidir. Hamîd’dir; en güzel medh u
            senalara yalnız O layıktır. “O Arş sahibidir, şanı pek yücedir. Dilediği her şeyi
            yapar.” Her şeyin yegâne Rabbi olan Rabbü’l-erbâb O’dur. Bütün sebeplerin
            verasındaki Müsebbibü’l-esbâb yine O’dur. O her şeye sebkat eden Evvel’dir. Bütün
            rızıkları gönderen Râzık’tır, Rezzâk’tır. Bütün mahlûkatı ve onların mizaçlarını yaratan
            Hâlık’tır. Kahra müstehak olanları sonsuz kudretiyle kahreder. Allah Âdil-i Mutlak’tır
            ve haşr ü neşr gününde de kullarına adaletle muamele edecektir. O, gerçekleşeceği
            muhakkak bir vak’a olan kıyamet gününde de hükmü geçerli olan yegâne İlah’tır. O,
            Rahîm’dir, Hakîm’dir, Ğafûr’dur, Şekûr’dur, Sabûr’dur. Bütün hamd ve senalar
            Âlemlerin Rabbi O Allah’a mahsustur. Melik O, Veliyy O, Kadîm O, arşın ve semavatın
            Hâlık’ı O, Semî’ u Alîm O’dur. O dilediği kullarının tevbelerini kabul eder. Gönderdiği
            rızıklarla bütün canlıları besler. Dilediği kullarını atâ ve ihsanlarla şâd eder. Kapısına
            teveccüh edip ısrarla eşiğine yüz sürenleri bağışlar ve affeder. İçine düştüğü
            muhalefetten dolayı gönlünün derinlikleri nedâmet hisleriyle dolan kullarını sebâta
            muvaffak kılar; korku içerisinde Kendisine teveccüh eden kullarının kalbini de emn ü
            eman ile doldurur.
            Ey Yüce Zâtından başka hiçbir ilah olmayan! Ey yegâne Büyük! Ey yegâne Ma’bûd!
            Ey ihsanları çok olan! Ey hiçbir şey Kendisine benzemeyen! Ey gücü her şeye yeten! Ey
            her şeyi gören ve bilen Allahım! Sen gizli olanları da, açık olanları da görür ve bilirsin.
            Ey sözü en doğru olan Rabbim! Sen Yüce Kelâmında, “Bana dua edin, ben de size
            icabet edeyim” buyuruyorsun. Yine biz kullarına, “Allah’ın rahmetinden ümidinizi
            kesmeyin” diyerek hep ümitle yaşamamızı ferman ediyorsun. İşte biz de, gönüllerimizi
            Senin rahmetine raptederek, dua ve yakarışlarımızla bir kez daha huzuruna gelmiş
            bulunuyor ve dualarımızın kabul göreceği ümidiyle ellerimizi açıyoruz: Ey Yüceler
            Yücesi Rab! Dehrin afetlerinden ve utanılacak durumlara düşmekten bizi muhafaza et.
            Ötede de bizi başımızı öne eğdirecek hâllere düşürme.
            Hakk olan Allah’tan başka ilah yoktur ve en büyük hakikat budur. Yegâne Rab olan
            Allah’tan başka ilah yoktur. İman ile, sıdk ile söylenecek en büyük gerçek, “Allah’tan
            başka hiçbir ilah yoktur” gerçeğidir. İnanarak, “Allah’tan başka ilah yoktur” demek,
            Cehennem’den kurtuluşun vesilesi demektir. Allah’tan başka ilah yoktur ve yalnız O’na
            kul ve köle olunur. Allah’tan başka hiçbir ilah yoktur ve lütuf ve şefkat yalnız O
            Yüceler Yücesinden beklenir. Şevk ve aşk ile her zaman ikrâr ederiz ki, “Allah’tan
            başka ilah yoktur.” Allah’tan başka ilah yoktur ve Hazreti Muhammed (aleyhi ekmelüssalavât
            ve etemmütteslîmât) Efendimiz O’nun Resûlüdür.
            Allahım! Bedenimi, saçımı, derimi, dinimi, dünyamı, ailemi, malımı, evlâdımı,
            neslimi, Cenab-ı Allah’ın bana olan bütün nimet ve ihsanlarını, kadını erkeğiyle bütün
            mümin kardeşlerimi, eziyet verenlerin, kötülük yapanların şerrinden, korkup
            çekindiklerimden, arabı acemiyle bütün insanların fitnesinden, cinlerin, insanların,
            şeytanların ve şeytan ordularının şerrinden, zalim idarecilerin ve avenesinin
            kötülüklerinden, gökten inen ve göğe yükselenlerin şerrinden, gecenin ve gündüzün
            barındırdıklarının kötülüklerinden ve Senin “perçemini tuttuğun her şeyin” şerrinden
            Sana sığınıyorum. “Şüphesiz ki Rabbimin her icraatı en doğru ve en güzeldir.”
            Allahım! Senin izin ve inayetinle sabaha/akşama erdim.
            Allahım! Yarattıkların içinde şerli olanların şerrinden beni muhafaza buyur. Sen
            azamet tahtının yegâne Sultanısın. Boğulmaktan, yangından, yere batırılmaktan,
            kayalardan, zelzeleden, dehşet veren, darmadağın eden şiddetli ses ve sayhadan, her
            türlü fitneden, insanları çarpan yıldırımlardan, cünûn ve delilikten, dünyada ve âhirette
            her türlü bela ve musibetten beni muhafaza buyur. Mukarreb meleklerin, enbiya ve
            mürselînin, hâssaten Senin kulun, resûlün ve nebîn Hazreti Muhammed’in (sallallahu aleyhi
            ve sellem) Sana sığınıp, Senden yardım istediği hususlarda, ben de Sana sığınıyor ve Senin
            yardımını diliyorum. Efendimiz’in Senden istediği bütün hayırları ben de istiyor, ben de
            diliyorum.
            Allahım! Senden başka ilah yoktur. Yegâne İlah Sensin. Senin hiçbir ortağın bulunmaz.
            Sen Vâhid, Ferd, Samed ve Vitr’sin. Eş ve evlat edinmek gibi yarattıklarına mahsus
            ârizî hallerden de münezzehsin, berîsin.
            Allahım! Senden başka bir ilah yoktur. Sen Rahman ve Rahîmsin. Göklerin ve yerin
            mülkü bütünüyle Sana aittir. Sen her şeye Kâdirsin. Sesler ve gönüller Senin huzurunda
            büsbütün saygı ve huşû kesilirler. Ey beni bütün tasalarımdan kurtaran! Ey güçlük ve
            zorluklarla karşılaştığımda inayetiyle sahip çıktığını gösteren! Ey Hazreti İbrahim’in,
            Hazreti İsmail’in, Hazreti İshak’ın, Hazreti Ya’kub ve torunlarının, Hazreti Musa’nın ve
            Hazreti Harun’un (alâ nebiyyina ve aleyhimüsselâm) Rabbi! Ey her fısıltıyı duyan ve gören! Ey
            benim biricik Rabbim! Senin katiyyen bir şerîkin, bir ortağın yoktur. Ey rahmeti sonsuz
            olan Erhamürrahimîn! Efendimiz Hazreti Muhammed’e (sallallahu aleyhi ve sellem),
            paklardan pak ehline, iyilerden iyi ashâbına salât ü selâm eyle ve dualarımızı nezd-i
            Ulûhiyetinde kabul buyur.</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            “Ey Yüce Allahım! Geceyle gündüz yer değiştirdikçe; akşamları sabahlar, sabahları
            akşamlar takip ettikçe; geceler karanlığı, gündüzler de aydınlığıyla yenilenip durdukça
            ve kutuptaki yıldızlar birbirleriyle karşılaştıkça Efendimiz Hazreti Muhammed’e
            (sallallahu aleyhi ve sellem) ve aile fertlerine salât eyle. Bizden O’nun mübarek ruhuna ve
            ehl-i beytinin ruhlarına hediyeler ve selâmlar ulaştır. Haşir günü gelinceye ve ehl-i
            Cennet’, Cennet’te karar kılıncaya kadar Efendimiz’e ve ehline bol bol rahmet ve
            bereket ihsan eyle.
            Allahım! Senin nurlarının deryası, sırlarının kaynağı, matmah-ı nazarın, hidayetinin
            güneşi, memleketinin müzeyyen yıldızı ve mahrem-i esrârı, huzurunun hürmete layık
            imam ve rehberi, mahlûkatının en hayırlısı ve Sana en sevgili olanı, kulun, habîbin ve
            resûlün, nebîler ve resûller zincirinin son halkası, gaybın son habercisi, Nebiy-yi Ümmî
            Efendimiz Hazreti Muhammed’e (aleyhissalâtü vesselâm), diğer nebî ve elçilere,
            Efendimiz’in âl ü ashâbına, mukarreb meleklere, gök ve yer ehlinden Senin salih
            kullarına salât ve selâm eyle.
            Allahım! Onlardan ve bizden razı ve hoşnut ol. Sen Âlemlerin yegâne Rabbisin. Bütün
            hamd ve senalar Senin hakkın ve Sana mahsustur. (3 defa)”</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Binler ve binler salât ve binler ve binler selâm Senin üzerine olsun ey bütün
            resûllerin Efendisi! Binler ve binler salât ve binler ve binler selâm Senin üzerine olsun
            ey bütün sıddıkların Efendisi! Binler ve binler salât ve binler ve binler selâm Senin
            üzerine olsun ey bütün müminlerin Efendisi! Binler ve binler salât ve binler ve binler
            selâm Senin üzerine olsun ey kulluğu ikâme edenlerin ve namazda kıyama duranların
            Efendisi! Binler ve binler salât ve binler ve binler selâm Senin üzerine olsun ey bütün
            müttakîlerin Efendisi! Binler ve binler salât ve binler ve binler selâm Senin üzerine
            olsun ey bütün felaha erenlerin Efendisi! Binler ve binler salât ve binler ve binler selâm
            Senin üzerine olsun ey bütün rükû edenlerin Efendisi! Binler ve binler salât ve binler ve
            binler selâm Senin üzerine olsun ey otururken de Allah’ı zikreden ve namazda ka’dede
            bulunanların Efendisi! Binler ve binler salât ve binler ve binler selâm Senin üzerine
            olsun ey bütün secde edenlerin Efendisi! Binler ve binler salât ve binler ve binler selâm
            Senin üzerine olsun ey bütün tertemiz olanların Efendisi! Binler ve binler salât ve binler
            ve binler selâm Senin üzerine olsun ey Hakk’ın şahitlerinin Efendisi! Binler ve binler
            salât ve binler ve binler selâm Senin üzerine olsun ey bütün evvelkilerin Efendisi!
            Binler ve binler salât ve binler ve binler selâm Senin üzerine olsun ey bütün âhirkilerin
            Efendisi!
            Binler ve binler salât ve binler ve binler selâm Senin üzerine olsun ya Resûlallah!
            Binler ve binler salât ve binler ve binler selâm Senin üzerine olsun ya Seyyidî ya
            Nebiyyallah! Binler ve binler salât ve binler ve binler selâm Senin üzerine olsun ya
            Seyyidî ya Habîballah! Binler ve binler salât ve binler ve binler selâm Senin üzerine
            olsun ya Seyyidî ya Kelîmallah! Binler ve binler salât ve binler ve binler selâm Senin
            üzerine olsun ey Efendim, ey Nebiy-yi Muhtar! Binler ve binler salât ve binler ve binler
            selâm Senin üzerine olsun ey Efendim, ey Nebiy-yi Mükerrem! Binler ve binler salât ve
            binler ve binler selâm Senin üzerine olsun ey Efendim, ey Nebiy-yi Muazzam! Binler ve
            binler salât ve binler ve binler selâm Senin üzerine olsun ey Efendim, ey Nebiy-yi
            Müşerref! Binler ve binler salât ve binler ve binler selâm Senin üzerine olsun ey
            Efendim, ey Allah’ın en büyük lütuflara mazhar kıldığı Yüce Nebî! Binler ve binler
            salât ve binler ve binler selâm Senin üzerine olsun ey Efendim, ey Allah’ın
            seçkinlerden seçkin nebîsi! Binler ve binler salât ve binler ve binler selâm Senin
            üzerine olsun ey Efendim, ey Allah’ın mahlûkatının en hayırlısı! Binler ve binler salât
            ve binler ve binler selâm Senin üzerine olsun ey Efendim, ey Hâtem-i Rusül! Binler ve
            binler salât ve binler ve binler selâm Senin üzerine olsun ey Efendim, ey Sultan-ı
            Enbiya! Binler ve binler salât ve binler ve binler selâm Senin üzerine olsun ey Efendim,
            ey günahkâr kulların şefaatçisi! Binler ve binler salât ve binler ve binler selâm Senin
            üzerine olsun ey Efendim, ey Mustafa! Binler ve binler salât ve binler ve binler selâm
            Senin üzerine olsun ey Efendim, ey Murtaza! Binler ve binler salât ve binler ve binler
            selâm Senin üzerine olsun ey Efendim, ey namazı en güzel olan! Binler ve binler salât
            ve binler ve binler selâm Senin üzerine olsun ey zekâtını tastamam veren! Binler ve
            binler salât ve binler ve binler selâm Senin üzerine olsun ey Mekkî! Binler ve binler
            salât ve binler ve binler selâm Senin üzerine olsun ey Harem bölgesini şereflendiren!
            Binler ve binler salât ve binler ve binler selâm Senin üzerine olsun ey Arabî! Binler ve
            binler salât ve binler ve binler selâm Senin üzerine olsun ey Hâşimî! Binler ve binler
            salât ve binler ve binler selâm Senin üzerine olsun ey Ebtahî! Binler ve binler salât ve
            binler ve binler selâm Senin üzerine olsun ey Zemzemî! Binler ve binler salât ve binler
            ve binler selâm Senin üzerine olsun ey Tihamî! Binler ve binler salât ve binler ve binler
            selâm Senin üzerine olsun ey Nebiy-yi Ümmî! Binler ve binler salât ve binler ve binler
            selâm Senin üzerine olsun ey Hakk’ın müstesna davetçisi! Binler ve binler salât ve
            binler ve binler selâm Senin üzerine olsun ey Âdemoğullarının Efendisi! Binler ve
            binler salât ve binler ve binler selâm Senin üzerine olsun ey en güzel şekilde hamd eden
            Ahmed! Binler ve binler salât ve binler ve binler selâm Senin üzerine olsun ey her türlü
            övgüye layık olan Muhammed (sallallahu aleyhi ve sellem)! Binler ve binler salât ve binler ve
            binler selâm Senin üzerine olsun ey övünülecek hasletlerin sahibi Mahmûd! Binler ve
            binler salât ve binler ve binler selâm Senin üzerine olsun ey “Tâ Hâ!” Binler ve binler
            salât ve binler ve binler selâm Senin üzerine olsun ey “Yâ Sîn!” Binler ve binler salât
            ve binler ve binler selâm Senin üzerine olsun ey örtüsüne bürünen “Müzzemmil!”
            Binler ve binler salât ve binler ve binler selâm Senin üzerine olsun ey inziva arzusuyla
            örtüsüne bürünen “Müddessir!” Binler ve binler salât ve binler ve binler selâm Senin
            üzerine olsun ey İbrahim’in babası! Binler ve binler salât ve binler ve binler selâm
            Senin üzerine olsun ey şefaatkân! Binler ve binler salât ve binler ve binler selâm Senin
            üzerine olsun ey kevser sahibi! Binler ve binler salât ve binler ve binler selâm Senin
            üzerine olsun ey taç sahibi! Binler ve binler salât ve binler ve binler selâm Senin
            üzerine olsun ey mi’raç sahibi! Binler ve binler salât ve binler ve binler selâm Senin
            üzerine olsun ey mihrap sahibi! Binler ve binler salât ve binler ve binler selâm Senin
            üzerine olsun ey minber sahibi! Binler ve binler salât ve binler ve binler selâm Senin
            üzerine olsun ey Haseneyn’in, Hazreti Hasan ve Hazreti Hüseyn’in ceddi! Binler ve
            binler salât ve binler ve binler selâm Senin üzerine olsun ey Hâtemünnebiyyîn!
            Ey Kerîm Rabbimiz! Ey Merhametliler Merhametlisi! Efendimiz, Sahibimiz Hazreti
            Muhammed’e (sallallahu aleyhi ve sellem), pırıl pırıl ehline, kerem ve iyilik temsilcisi bütün
            ashâbına salât ve selâm eyle ve Resûl-i Ekrem Efendimiz hatırına bizi bağışla, bizi
            yarlığa ve bize merhametinle muamele et.</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Allahım! Nurundan bütün nurların fışkırdığı, cihanların nurlandığı, varlığın
            çehresindeki zâhirî sis ve dumanların silindiği.. sırrından bütün sırların saçıldığı.. ilahî
            esrâr hazinelerinin anahtarını elinde tutan.. hakâikin Kendisiyle ortaya çıktığı.. esrâr-ı
            ulûhiyetin bütün vuzuhuyla Kendisiyle bilinir olduğu.. yine Kendisiyle ilimlerin Hâlık-ı
            Zülcemâl’den mahlûkata nüzûl ettiği, Âdem nebîye icmalen bildirilen her şeyin
            Kendisiyle tam tafsile ulaştığı.. Senin, Yüce Zâtınla mahlûkatın arasında gayeye yakın
            vasıta kıldığın.. O’nun yolundan Sana gelenlerin Senin rahmetinle felaha erdiği.. O’na
            itaati Kendine itaat kabul ettiğin.. Peygamber yolundan yüz çevirenlerin Senin gazabının
            mahkumu olduğu.. Zâtını, Zâtî teveccühlerine kıble nasbettiğin.. esmâ ve sıfâtının
            tecellilerini kâbesi kıldığın.. bir mucizeyle, gecenin bir vaktinde, göz açıp kapayıncaya
            kadar geçen bir sürede, beden-i mükerremini, Mescid-i Haram-ı A’zam’dan, Mescid-i
            Aksa-yı Muazzam’a götürdüğün.. semavât ve arşı, mübarek ayaklarının altına serdiğin..
            bu seyahati gidip tâ Sidre-i Müntehâ’ya dayanan ve oradan “Kâbe Kavseyni ev Ednâ”
            mertebesine terakkî eden.. halâ ve melânın olmadığı, imkan-vücub arası sözcüğüyle
            ifade edebileceğimiz o noktada gözü Seninle aydın olan.. “gözü kaymadı, asla
            şaşmadı/şaşırmadı ve haddini aşmadı” beyan-ı mübecceliyle taltif buyurduğun.. orada
            Senin en büyük burhanlarını müşahede ettirdiğin.. sabah ve akşam gibi kayıtların
            olmadığı o noktada, Senin vücudunla itmi’nan üstü itmi’nana ulaşan.. sonra beş vakit
            namaz gibi eşsiz bir hediyeyle ümmetinin arasına yeniden gönderdiğin.. O’nun
            vasıtasıyla kullarına hediye ettiğin o namazı ve özellikle namaz içindeki secdeyi
            Kendine en büyük yakınlık vesilesi saydığın.. nafile namazlarla bile huzuruna gelenleri
            muhabbetine mazhar kılacağını ifade buyurduğun.. -hele farzlar, hele farzlar-.. evvel ve
            âhirin hulâsası.. bâtın ve zâhirin ihatası.. taayyünü bütün varlığın ilki ve öncüsü, varlığı
            bir ilk nur ve nüve, Hazreti Zât’ın ilk mir’ât-ı mücellâsı.. cismi ve sıfatlarıyla varlığın
            sonuncusu ve meyvesi, gaybın son habercisi.. bir yönüyle ilk ve Hakk’a en yakın, diğer
            yönüyle de son, fakat en emin bir kurbet rehberi.. evvelden evvel ilk nur O’nun nuru,
            son ışık tufanı ise O’nun hâricî âlemdeki zuhuru olan.. şeriatı ve elindeki mesajıyla
            zâhir, apaçık bir burhan.. derûnundaki hakikatiyle bir bâtın.. yarattıkları içerisinde
            Rabbinin kelâmını vasıtasız duyma, cemâlini hicapsız görme payesiyle serfiraz olan
            müstesna nebî… Efendiler Efendisi Hazreti Muhammed’e (sallallahu aleyhi ve sellem) salât
            ve selâm eyle.
            Allahım! Benim O, İnsanlığın İftihar Tablosu’na vuslatıma vesile olacak, O en yüce
            kâmet ile ümmetinin bir ferdi olarak aramda bir münasebet, bir bağ kuracak bir sâlât ile
            Efendimiz’e salât eyle. Eyle ki, O, Senin insanlığa mücessem rahmet hediyendir, sonsuz
            nurundur. İnayet ve ihtimamının göz bebeği O’dur. Sana yakınlıkta O’ndan daha önde bir
            kimse yoktur. Bu salât ü selâm vesilesiyle, O Nebîler Serveri’ni bana hakkıyla tanıt
            Allahım; tanıt ki, O’nun hakkını tam îfâ edebileyim. Beni O’nun kudsî mesajlarına
            sımsıkı sarılan kullarından eyle. O salât ü selâmla, Efendimiz’in Senin nezdindeki
            hakikat-i zâtiyesini bana apaçık göster. Ne olur Allahım! O’nun, Senin nezdindeki
            şefaatinden beni mahrum bırakma. Ya Rabbî! Kupkuru çölleri nefesiyle cennete çeviren
            O şanı yüce Nebînin havzından, bir daha susamayacak şekilde içmeyi bana müyesser
            kıl. Bunları Senin fazl u kereminden dileniyorum Allahım; lütfen ve keremen, beni
            kapından boş geri çevirme.
            Allahım! Arzda Senin kayyûmiyetinle insanların arasında bulunan.. semavat ve arşın
            ötesinde, başka hiç kimseye müyesser olmayan bir noktada Seninle mülâkî olan.. Senin
            gayb-ı Zâtındaki gizli cevher.. esmâ ve sıfât deryasının müstesna ve mûtena incisi.. yine
            Senin kayyûmiyetinle bütün ins ve cinnin davetçisi.. Kendisine Senin emir ve
            nehiylerini kullarına açıklaması ve onların Seni tanıyıp bilmelerine, Senin marifetine
            ermelerine ve Sana hakkıyla ibadet ü taatta bulunmalarına vesile olması için Yüce
            Kur’ân’ı indirdiğin.. başkalarından gizlediğin sırr-ı rubûbiyetini Kendisiyle izhar
            ettiğin.. esma ve sıfât tecellîleriyle kâim.. ezelin bize paha biçilmez armağanı..
            ebedlerin bağbânı.. Senin, mahlûkatına O’nun nazarıyla baktığın biricik nazargâhın..
            bütün âlemlere gönderdiğin mücessem rahmetin.. Senin sevgi gölgen altında olan insan-ı
            kâmillerin en kâmili.. muhabbet-i İlâhiyenin en parlak aynası, mir’ât-ı mücellâsı..
            kulların arasında Seni en iyi bilip tanıyan.. sultan-ı “levlâk”, “Levlâke lemâ halaktü’leflâk.
            (Sen olmasaydın, şu âlemleri yaratmazdım)” kudsî beyanının biricik muhatabı..
            kullarını biraraya cem’ ettiğin mahşer gününde livâü’l-hamd ile müsemma sancağın
            sahibi.. huzurunla müşerref olan yegâne kulun olması itibariyle kitabındaki künhü
            nâkâbil-i idrak hakikatlerin müfessiri.. zalimlerin, Senin, O’na vahyettiğin kelâmını
            işittikleri zaman öfkelerinden parmaklarını ısırdıkları.. Sana ve Senin emrinle O Kutlu
            Elçi’ne itaat eden müminlerin ise, o vahy-i İlahîyi dinlediklerinde pek çok sevindikleri..
            O’ndan yüz çevirenlere celâlinle, Senin için O’na ittiba edenlere de cemâlinle muamele
            edeceğin İnsanlığın İftihar Tablosu Efendimiz Hazreti Muhammed’e (sallallahu aleyhi ve
            sellem) salât ve selâm eyle.
            Allahım! Bu salât ü selâm hürmetine bana nur ile hidayet lutfet. Senin şanı yüce
            nebîne iktidâ hususunda, O’nun hakkı olan edebi gözetmeye beni muvaffak kıl. Hep kötü
            düşünce ve amelleri emredip duran nefs-i emmâremin ve beni Senden uzaklaştıran her
            şeyin şerrinden Sana sığınıyorum Allahım! Efendimiz’e olan salât ve selâmlar
            hürmetine, Senden, nefsimi Senin razı olmadığın şüphelerden, Senden uzaklaştıran kötü
            huylardan ve Sana vuslata mâni olan gafletlerden ve nefsânî hazlardan tamamen
            arındırmanı diliyorum. Ey Yüce Rabbim! Beni her halimde Sana itaat eden bir kul eyle,
            eyle ki, Sana ibadetin hakkını vermeye muvaffak olabileyim.
            Allahım! Bütün varlığımı Sende fâni kıl. Senin maiyetinde kendi varlığımı hissederek
            beni yokluğa maruz bırakma. Zira isneyniyette in’idam, Senin sonsuz lütuflarından
            mahrumiyetten başka bir şey değildir. Bu salât hürmetine gizli ve sürpriz hazinelerini
            keşfetmeyi benim için kolaylaştır. Ayıplarımı setret. Günahlarımı bağışla. Kırıkdöküklerimi
            tamir buyur. Yaralı ve mahzun gönlümü sarıp sarmala. “ Ya Rabbî! Sensin
            İlah, Senden başka yoktur ilah. Sübhansın, bütün noksanlardan münezzehsin, yücesin.
            Doğrusu kendime zulmettim, yazık ettim. Affını bekliyorum Rabbim!” Ey
            Merhametliler Merhametlisi Allahım! Ne olur, bana rahmetinle muamele buyur!
            Ey Yüce Rabbim! Hazreti Muhammed (aleyhi ekmelüssalavât ve etemmütteslîmât) Efendimiz’e,
            âl ve ashâbına, nuru yeryüzünü ve gökkubbeyi dolduracak bir salât ile, mahlûkatın
            adedince, onların hepsinin nefesleri, lafızları ve kelimeleri adedince, yine masnûatın
            sayısınca, semavat ve arz sakinleri sayısınca, onların nefesleri, lafızları, kelimeleri ve
            dilleri sayısınca, ayrıca bunların sonsuzla çarpımından ortaya çıkan sonuç sayısınca
            salât ve selâm eyle. “Selâm bütün elçilere ve hamd ü sena Âlemlerin Rabbi Allah’a.”
            Âmîn, ya Muîn!</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla. Allah’ın salât ve selâmı Senin üzerine olsun ey
            Allah’ın şanı yüce resûlü! Allah’ın salât ve selâmı Senin üzerine olsun ey Allah’ın
            mükerrem nebîsi! Allah’ın salât ve selâmı Senin üzerine olsun ey her şeyin özü,
            hulâsası ve usâresi, Allah’ın durulardan duru kulu ve elçisi! Allah’ın salât ve selâmı
            Senin üzerine olsun ey Allah’ın hususî yakınlığıyla serfiraz kıldığı mahrem-i esrârı!
            Allah’ın salât ve selâmı Senin üzerine olsun ey Allah’ın, hulleti aşk u iştiyaka inkılap
            etmiş halîli, mahbûb ve muhibbi! Allah’ın salât ve selâmı Senin üzerine olsun ey
            Allah’ın habîbi, sevgilisi! Allah’ın salât ve selâmı Senin üzerine olsun ey Allah’ın
            hususî kelâmıyla şereflendirdiği kelîmi!
            Allah’ın salât ve selâmı Senin üzerine olsun ey Allah’ın kullarının en hayırlısı!
            Allah’ın salât ve selâmı Senin üzerine olsun ey Allah’ın kullarının en faziletlisi!
            Allah’ın salât ve selâmı Senin üzerine olsun ey Allah’ın kullarının en mükemmeli!
            Allah’ın salât ve selâmı Senin üzerine olsun ey Allah’ın kullarının vuslatı en güzel
            olanı, Hakk’a en yakın bulunanı! Allah’ın salât ve selâmı Senin üzerine olsun ey
            Allah’ın kullarının en iyisi! Allah’ın salât ve selâmı Senin üzerine olsun ey Allah’ın
            kullarının en şereflisi! Allah’ın salât ve selâmı Senin üzerine olsun ey Allah’ın
            kullarının en çok re’fet sahibi olanı! Allah’ın salât ve selâmı Senin üzerine olsun ey
            Allah’ın kullarının en merhametlisi! Allah’ın salât ve selâmı Senin üzerine olsun ey
            Allah’ın kulları içinde öfke ve gazabını en çok yutanı! Allah’ın salât ve selâmı Senin
            üzerine olsun ey Allah’ın kullarının ilmi en çok olanı! Allah’ın salât ve selâmı Senin
            üzerine olsun ey Allah’ın kullarının en muazzamı! Allah’ın salât ve selâmı Senin
            üzerine olsun ey Allah’ın kullarının en kerîmi, en asîli, en cömerdi! Allah’ın salât ve
            selâmı Senin üzerine olsun ey Allah’ın kullarının en hâlisi! Allah’ın salât ve selâmı
            Senin üzerine olsun ey Allah’ın kullarının, korunması gereken şeyleri en güzel şekilde
            koruyanı! Allah’ın salât ve selâmı Senin üzerine olsun ey Allah’ın kullarının en
            sevgilisi, en mahbûbu! Allah’ın salât ve selâmı Senin üzerine olsun ey Allah’ın
            kullarının en necîbi, en soylusu! Allah’ın salât ve selâmı Senin üzerine olsun ey
            Allah’ın kulları içinde O’na en yakın olanı! Allah’ın salât ve selâmı Senin üzerine olsun
            ey Allah’ın kullarının en tayyibi, en makbûlü! Allah’ın salât ve selâmı Senin üzerine
            olsun ey Allah’ın kullarının en parlak, en imrendirici olanı! Allah’ın salât ve selâmı
            Senin üzerine olsun ey Allah’ın kullarının Hakk’a en çok yardım edeni! Allah’ın salât
            ve selâmı Senin üzerine olsun ey Allah’ın kullarının en sabırlısı, en tahammüllüsü!
            Allah’ın salât ve selâmı Senin üzerine olsun ey Allah’ın kullarının basar ve basireti en
            açık olanı! Allah’ın salât ve selâmı Senin üzerine olsun ey Allah’ın kullarının en çok
            zikredeni! Allah’ın salât ve selâmı Senin üzerine olsun ey Allah’ın kullarının en çok
            şükredeni! Allah’ın salât ve selâmı Senin üzerine olsun ey Allah’ın kullarının en çok
            hamd edeni! Allah’ın salât ve selâmı Senin üzerine olsun ey Allah’ın kullarının şanı en
            yüksek olanı! Allah’ın salât ve selâmı Senin üzerine olsun ey Allah’ın kullarının en
            cömerdi!
            Allah’ın salât ve selâmı Senin üzerine olsun ey Allah’ın kullarının en kâmil mürşidi!
            Allah’ın salât ve selâmı Senin üzerine olsun ey Allah’ın kullarının en güzel göreni,
            şahitliği en muteber olanı! Allah’ın salât ve selâmı Senin üzerine olsun ey Allah’ın
            kullarının en zâhidi, zühd bakımından en zirvede olanı! Allah’ın salât ve selâmı Senin
            üzerine olsun ey Allah’ın kullarının ibadet ü taatta en mükemmel olanı! Allah’ın salât
            ve selâmı Senin üzerine olsun ey Allah’ın kullarının afv ve bağışlaması en çok ve
            yerinde olanı! Allah’ın salât ve selâmı Senin üzerine olsun ey Allah’ın kullarının en
            vefalısı! Allah’ın salât ve selâmı Senin üzerine olsun ey Allah’ın kullarının en saf ve en
            seçkin olanı! Allah’ın salât ve selâmı Senin üzerine olsun ey Allah’ın kullarının en pak
            ve temiz olanı! Allah’ın salât ve selâmı Senin üzerine olsun ey Allah’ın kullarının en
            kifayetlisi, ümmetinin her ihtiyacına yeteni! Allah’ın salât ve selâmı Senin üzerine olsun
            ey Allah’ın kullarının sehavet ve keremde en ileride olanı! Allah’ın salât ve selâmı
            Senin üzerine olsun ey Allah’ın kullarının O’na karşı en saygılısı, en müttakîsi! Allah’ın
            salât ve selâmı Senin üzerine olsun ey Allah’ın kullarının en arınmışı, maddî-manevî
            kirlerden en uzak olanı! Allah’ın salât ve selâmı Senin üzerine olsun ey Allah’ın kulları
            içinde O’nun hoşnutluğuna en çok layık bulunanı ve yine O’ndan en çok razı olanı!
            Allah’ın salât ve selâmı Senin üzerine olsun ey Allah’ın kulları içerisinde hidayetini en
            iyi muhafaza edeni ve kulları hidayete eriştirme bakımından her zaman en önde, en
            zirvede olanı! Allah’ın salât ve selâmı Senin üzerine olsun ey Allah’ın kullarının en
            şefkatlisi! Allah’ın salât ve selâmı Senin üzerine olsun ey Allah’ın kullarının rıfk ve
            mülayemeti en çok ve yerli yerinde olanı! Allah’ın salât ve selâmı Senin üzerine olsun
            ey Allah’ın kullarının en itâatkârı! Allah’ın salât ve selâmı Senin üzerine olsun ey
            Allah’ın kullarının, dünyanın dünyaya bakan yönleri itibariyle en kanaatkârı, kanâate en
            kilitlenmiş olanı! Allah’ın salât ve selâmı Senin üzerine olsun ey Allah’ın kullarının
            haşyet ve saygı açısından hep zirveleri tutanı! Allah’ın salât ve selâmı Senin üzerine
            olsun ey Allah’ın kullarının en cesuru, en şecaatlisi! Allah’ın salât ve selâmı Senin
            üzerine olsun ey Allah’ın kullarının en mütevazisi! Allah’ın salât ve selâmı Senin
            üzerine olsun ey Allah’ın kullarının en çok kullukta bulunanı, en fazla itaat edeni!
            Allah’ın salât ve selâmı Senin üzerine olsun ey şanı yüce resûl! Allah’ın salât ve
            selâmı Senin üzerine olsun ey namı yüce nebî! Allah’ın salât ve selâmı Senin üzerine
            olsun ey Mustafa, ey safiyy! Allah’ın salât ve selâmı Senin üzerine olsun ey vefanın
            zirvesi vefiyy! Allah’ın salât ve selâmı Senin üzerine olsun ey yüce dost, ey veliyy!
            Allah’ın salât ve selâmı Senin üzerine olsun ey Allah’ın matmah-ı nazarı, mahrem-i
            esrârı neciyy! Allah’ın salât ve selâmı Senin üzerine olsun ey sıdk ve sadakatin zirvesi
            sıddîk! Allah’ın salât ve selâmı Senin üzerine olsun ey Rabbinin hoşnutluğuna eren ve
            O’nun her icraatından hoşnut olan radıyy! Allah’ın salât ve selâmı Senin üzerine olsun
            ey masumlar masumu, ey zekiyy! Allah’ın salât ve selâmı Senin üzerine olsun ey
            cömertliğin sultanı sahiyy! Allah’ın salât ve selâmı Senin üzerine olsun ey Hakk’ın
            yücelikle serfiraz kıldığı aliyy! Allah’ın salât ve selâmı Senin üzerine olsun ey Hakk’ın
            kullarının en azametlisi, ey azîm! Allah’ın salât ve selâmı Senin üzerine olsun ey hilmi
            engin halîm! Allah’ın salât ve selâmı Senin üzerine olsun ey sadece icmâlen değil
            tafsîlen de bütün ilimlerin mazharı alîm! Allah’ın salât ve selâmı Senin üzerine olsun ey
            izzet sahibi azîz! Allah’ın salât ve selâmı Senin üzerine olsun ey re’fet sahibi raûf!
            Allah’ın salât ve selâmı Senin üzerine olsun ey merhameti engin rahîm! Allah’ın salât
            ve selâmı Senin üzerine olsun ey keremi başkalarının keremine benzemeyen kerîm!
            Allah’ın salât ve selâmı Senin üzerine olsun ey korunması gerekli olan şeyleri en
            güzel surette muhafaza eden hâfız! Allah’ın salât ve selâmı Senin üzerine olsun ey
            ümmetine en güzel şekilde nasihat eden vâiz! Allah’ın salât ve selâmı Senin üzerine
            olsun ey Hak’tan gayrı her şeyden alâkayı kesip O’na hasr-ı nazar eden kulların rehber-i
            küllü, muktedây-ı ekmeli mütebettil! Allah’ın salât ve selâmı Senin üzerine olsun ey
            tevekkülü her zaman sika ufkunda yaşayan mütevekkil! Allah’ın salât ve selâmı Senin
            üzerine olsun ey Allah’ın kulları içerisinde afv ve müsamahası en güzel olan âfî!
            Allah’ın salât ve selâmı Senin üzerine olsun ey ümmetinin her ihtiyacına yetişen kâfî!
            Allah’ın salât ve selâmı Senin üzerine olsun ey Allah’ın, maddî-manevî hastalıkların
            şifasını Kendisine lutfettiği şâfî! Allah’ın salât ve selâmı Senin üzerine olsun ey beşerin
            her derdine derman olmak üzere gönderilen vâfî! Allah’ın salât ve selâmı Senin üzerine
            olsun ey hidayet rehberi hâdî! Allah’ın salât ve selâmı Senin üzerine olsun ey bütün
            peygamberlerin sonunda gelen ve onların yolundan giden mukaffî! Allah’ın salât ve
            selâmı Senin üzerine olsun ey istikamet kahramanı müstakîm! Allah’ın salât ve selâmı
            Senin üzerine olsun ey inayeti yalnız Rabbinden dileyen müstaîn! Allah’ın salât ve
            selâmı Senin üzerine olsun ey yardımı sadece Allah’tan isteyen müstağîs! Allah’ın salât
            ve selâmı Senin üzerine olsun ey müstesna konumuna göre Allah’a en çok ve en güzel
            şekilde istiğfar eden müstağfir! Allah’ın salât ve selâmı Senin üzerine olsun ey Allah’ı
            en güzel şekilde tesbih eden müsebbih!
            Allah’ın salât ve selâmı Senin üzerine olsun ey Allah’ı en güzel şekilde takdis eden
            mukaddis! Allah’ın salât ve selâmı Senin üzerine olsun ey bütün kirlerden arındırılmış
            olan mutahher! Allah’ın salât ve selâmı Senin üzerine olsun ey bütün kirlerden arınmış
            olan tâhir! Allah’ın salât ve selâmı Senin üzerine olsun ey kirlerden arınma hususunda
            çok hassas olan mütetahhir! Allah’ın salât ve selâmı Senin üzerine olsun ey başkalarını
            kirlerden arındırmak için kendini helak edercesine gayret eden mutahhir! Allah’ın salât
            ve selâmı Senin üzerine olsun ey dini yalnız Allah için yaşayan muhlis! Allah’ın salât
            ve selâmı Senin üzerine olsun ey her söz ve amelinde, her tavır ve davranışında kalbi
            yabancı mülahazalardan arınmış ve dupduru olan hâlis! Allah’ın salât ve selâmı Senin
            üzerine olsun ey muhataplarını yanlışlarından kurtarmak için her zaman şakaklarını
            zonklatırcasına, göbeğini çatlatırcasına bir performans gösteren muhallis! Allah’ın salât
            ve selâmı Senin üzerine olsun ey Allah’ın ekmeliyetle serfiraz kıldığı mükemmel!
            Allah’ın salât ve selâmı Senin üzerine olsun ey kemâli zirvede yaşayan kâmil! Allah’ın
            salât ve selâmı Senin üzerine olsun ey muhataplarının eksiklerini en güzel şekilde
            tamamlayıp onları da kemâl ufkuna tevcîh eden mükemmil!
            Allah’ın salât ve selâmı Senin üzerine olsun ey şefaat sahibi şâfi’! Allah’ın salât ve
            selâmı Senin üzerine olsun ey ümmetinin şefâatkânı şefî’! Allah’ın salât ve selâmı Senin
            üzerine olsun ey şefaati Hak nezdinde kabul gören müşeffa’! Allah’ın salât ve selâmı
            Senin üzerine olsun ey Rabbine itaat eden Mutî’! Allah’ın salât ve selâmı Senin üzerine
            olsun ey Kendisine itaat edilen Mutâ’! Allah’ın salât ve selâmı Senin üzerine olsun ey
            ısmarlama nebî, ey mustana’! Allah’ın salât ve selâmı Senin üzerine olsun ey ihsan
            sahibi, cömert nebî, ey mânih! Allah’ın salât ve selâmı Senin üzerine olsun ey salâhatın
            temsilcisi salih! Allah’ın salât ve selâmı Senin üzerine olsun ey gönülleri ve beldeleri
            fetheden fâtih! Allah’ın salât ve selâmı Senin üzerine olsun ey resûl ve nebîlerin
            sonuncusu hâtim! Allah’ın salât ve selâmı Senin üzerine olsun ey kararlılık ve azmin
            öncüsü! Allah’ın salât ve selâmı Senin üzerine olsun ey en zor şartlarda bile öfkesini
            yutan kâzım! Allah’ın salât ve selâmı Senin üzerine olsun ey başkalarına nasip olmayan
            ilimlerle serfiraz olan âlim! Allah’ın salât ve selâmı Senin üzerine olsun ey oruç
            kahramanı sâim! Allah’ın salât ve selâmı Senin üzerine olsun ey kıyam ve kullukta zirve
            olan kâim! Allah’ın salât ve selâmı Senin üzerine olsun ey merhameti çok râhim!
            Allah’ın salât ve selâmı Senin üzerine olsun ey rahmet elçisi! Allah’ın salât ve selâmı
            Senin üzerine olsun ey gazâ ve cihada memur olan, müdafaa ve muvazene savaşları
            yapan nebî!
            Allah’ın salât ve selâmı Senin üzerine olsun ey tevbesi en güzel olan tevbe
            peygamberi! Allah’ın salât ve selâmı Senin üzerine olsun ey konumuna göre tevbe
            kurnalarına çok çok giren tevvâb! Allah’ın salât ve selâmı Senin üzerine olsun ey çokça
            evbede bulunan evvâb! Allah’ın salât ve selâmı Senin üzerine olsun ey Rabbine âh u
            enînlerle çok teveccüh eden evvâh! Allah’ın salât ve selâmı Senin üzerine olsun ey
            Allah’ın memur kıldığı yükümlülüklerini en güzel şekilde yerine getiren, ikâme eden
            mukîm! Allah’ın salât ve selâmı Senin üzerine olsun ey Allah’ın sevgili kulu! Allah’ın
            salât ve selâmı Senin üzerine olsun ey Allah’ın mücessem rahmeti! Allah’ın salât ve
            selâmı Senin üzerine olsun ey Allah’ın bütün âlemlere ihsan ettiği nimeti! Allah’ın salât
            ve selâmı Senin üzerine olsun ey Allah’ın kâinata hediyesi! Allah’ın salât ve selâmı
            Senin üzerine olsun ey Allah’ın nuru! Allah’ın salât ve selâmı Senin üzerine olsun ey
            yalnız hayırlı ve güzel sözlere açık olan! Allah’ın salât ve selâmı Senin üzerine olsun ey
            bütün faziletlerde olduğu gibi sıdk hasletinde de hep önde olan! Allah’ın salât ve selâmı
            Senin üzerine olsun ey insanların en hayırlısı, en faziletlisi!
            Allah’ın salât ve selâmı Senin üzerine olsun ey “Tâ Hâ!” Allah’ın salât ve selâmı
            Senin üzerine olsun ey “Yâ Sîn!” Allah’ın salât ve selâmı Senin üzerine olsun ey
            “Müzzemmil!” Allah’ın salât ve selâmı Senin üzerine olsun ey “Müddessir!” Allah’ın
            salât ve selâmı Senin üzerine olsun ey çokça inabede bulunan, Rabbine tam yönelen
            münîb! Allah’ın salât ve selâmı Senin üzerine olsun ey davete icabet eden,
            sorulduğunda cevap veren mücîb! Allah’ın salât ve selâmı Senin üzerine olsun ey
            sevgili, ey habîb! Allah’ın salât ve selâmı Senin üzerine olsun ey keder ve dertlere şifa
            olan tabîb! Allah’ın salât ve selâmı Senin üzerine olsun ey kulları içinde Allah’a en
            yakın olan karîb! Allah’ın salât ve selâmı Senin üzerine olsun ey gaybın habercileri
            olan peygamberlerin sonuncusu âkıb! Allah’ın salât ve selâmı Senin üzerine olsun ey
            rağbeti yalnız Rabbine olan râğıb! Allah’ın salât ve selâmı Senin üzerine olsun ey hoş,
            güzel ve makbul olan tayyib! Allah’ın salât ve selâmı Senin üzerine olsun ey kâinatın
            çehresini aydınlatıp nurlandıran kandil! Allah’ın salât ve selâmı Senin üzerine olsun ey
            sâdık ve emîn elçi! Allah’ın salât ve selâmı Senin üzerine olsun ey hakkı en güzel
            şekilde açıklayan resûl! Allah’ın salât ve selâmı Senin üzerine olsun ey hak ile bâtılı,
            doğru ile eğriyi birbirinden en güzel şekilde ayıran furkan!</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla. Allah’ın salât ve selâmı Senin üzerine olsun ey
            kerîm resûl! Allah’ın salât ve selâmı Senin üzerine olsun ey halka olup Rabbilerini
            zikredenlerin efendisi! Allah’ın salât ve selâmı Senin üzerine olsun ey saf tutarak
            Hakk’ın huzurunda duranların efendisi! Allah’ın salât ve selâmı Senin üzerine olsun ey
            mukarreblerin efendisi! Allah’ın salât ve selâmı Senin üzerine olsun ey istiğfar
            edenlerin efendisi! Allah’ın salât ve selâmı Senin üzerine olsun ey Cenab-ı Allah’ın
            mukaddesiyetini terdâd edenlerin efendisi! Allah’ın salât ve selâmı Senin üzerine olsun
            ey Allah’ı tekrar ber tekrar tesbih edenlerin efendisi! Allah’ın salât ve selâmı Senin
            üzerine olsun ey hayatlarını kerem ve iyilik yörüngesinde sürdürenlerin efendisi!
            Allah’ın salât ve selâmı Senin üzerine olsun ey bütün resûllerin imamı! Allah’ın salât
            ve selâmı Senin üzerine olsun ey bütün nebîlerin reisi! Allah’ın salât ve selâmı Senin
            üzerine olsun ey parıl parıl yanan, yanıp bütün cihanı aydınlatan kandil! Allah’ın salât
            ve selâmı Senin üzerine olsun ey taç/sarık ve miraç sahibi! Allah’ın salât ve selâmı
            Senin üzerine olsun ey her seriyyede yanında taşıdığı fakat kimsenin canını yakmadığı,
            insan kanı bulaşmamış ince kılıcın sahibi! Allah’ın salât ve selâmı Senin üzerine olsun
            ey eşsiz tevazuunun sembolü olarak mübarek elinde tuttuğu değneğin sahibi! Allah’ın
            salât ve selâmı Senin üzerine olsun ey mübarek elinde taşıdığı mukavves sarı asânın
            sahibi! Allah’ın salât ve selâmı Senin üzerine olsun ey gazada mübarek başına giydiği
            miğferin sahibi! Allah’ın salât ve selâmı Senin üzerine olsun ey kevser havuzunun
            sahibi! Allah’ın salât ve selâmı Senin üzerine olsun ey Allah’ın izniyle mahşer gününün
            söz sahibi! Allah’ın salât ve selâmı Senin üzerine olsun ey minber sahibi! Allah’ın salât
            ve selâmı Senin üzerine olsun ey Kâbe-i Muazzamanın çatısına ilk oluğu koyan!
            Allah’ın salât ve selâmı Senin üzerine olsun ey arzda deveye, gökler ötesi seyahate
            çıkarken de Burak adlı bineğe binen! Allah’ın salât ve selâmı Senin üzerine olsun ey
            akşam ve sabah vakitlerinde Rabbini en güzel şekilde tesbih eden!
            Allah’ın salât ve selâmı Senin üzerine olsun ey seyyid! Allah’ın salât ve selâmı Senin
            üzerine olsun ey sabrın kendisini çatlatacak kadar sabreden sabûr! Allah’ın salât ve
            selâmı Senin üzerine olsun ey iffette de dengi olmayan hasûr! Allah’ın salât ve selâmı
            Senin üzerine olsun ey Rabbine karşı hep şükürle gerilen şekûr! Allah’ın salât ve
            selâmı Senin üzerine olsun ey bütün âlemlere rahmet elçisi olarak gönderilen meb’ûs!
            Allah’ın salât ve selâmı Senin üzerine olsun ey risaleti âlemşümul olan mürsel!
            Allah’ın salât ve selâmı Senin üzerine olsun ey Hakk’a en yakın olmakla serfiraz kılınan
            mukarreb! Allah’ın salât ve selâmı Senin üzerine olsun ey Allah’a en sevgili olmakla
            payelendirilen mahbûb! Allah’ın salât ve selâmı Senin üzerine olsun ey Allah’ın,
            hakkında nusret takdiri yazılmış kelime-i mektûbesi! Allah’ın salât ve selâmı Senin
            üzerine olsun ey önceki peygamberlerce müjdelenmiş olan, getirdiği mesaj her yerde
            anılan mezkûr! Allah’ın salât ve selâmı Senin üzerine olsun ey Kendisine sadece şükran
            duyulan meşkûr! Allah’ın salât ve selâmı Senin üzerine olsun ey hane-i saadetin ve asr-ı
            saadetin sahibi mes’ûd! Allah’ın salât ve selâmı Senin üzerine olsun ey hakkında tam
            bir vüdd vaz’ edilen ve arz u semada en çok sevilen mevdûd! Allah’ın salât ve selâmı
            Senin üzerine olsun ey övülen ve övgüye layık olan mahmûd! Allah’ın salât ve selâmı
            Senin üzerine olsun ey mesajı işitilen ve emrine icabet edilen meşhûd!
            Allah’ın salât ve selâmı Senin üzerine olsun ey doğru yolun sonundaki güzelliklerle
            müjdeleyen! Allah’ın salât ve selâmı Senin üzerine olsun ey eğri yolun encâmından
            sakındıran! Allah’ın salât ve selâmı Senin üzerine olsun ey Allah’ın izniyle bazı şeyleri
            helal kılan! Allah’ın salât ve selâmı Senin üzerine olsun ey Şâri’ Teâlâ’nın emriyle bazı
            şeyleri haram kılan! Allah’ın salât ve selâmı Senin üzerine olsun ey insanlara
            hatırlatılması gerekli olan hususları hatırlatan! Allah’ın salât ve selâmı Senin üzerine
            olsun ey tebşîr eden! Allah’ın salât ve selâmı Senin üzerine olsun ey inzarda bulunan!
            Allah’ın salât ve selâmı Senin üzerine olsun ey gaybdan haber veren! Allah’ın salât ve
            selâmı Senin üzerine olsun ey yardım eden!
            Allah’ın salât ve selâmı Senin üzerine olsun ey yardım edenlerin Efendisi! Allah’ın
            salât ve selâmı Senin üzerine olsun ey en güzel sıfatların, o sıfatlara ait nurların sahibi,
            efendisi! Allah’ın salât ve selâmı Senin üzerine olsun ey iyiliğe adanmış kullar olan
            ebrârın efendisi! Allah’ın salât ve selâmı Senin üzerine olsun ey ömrünü hayırda
            tüketenlerin efendisi!
            Allah’ın salât ve selâmı Senin üzerine olsun ey emin ve sadık olan âmin! Allah’ın
            salât ve selâmı Senin üzerine olsun ey Hak ve halk nezdinde emniyet ve güven kaynağı
            emîn! Allah’ın salât ve selâmı Senin üzerine olsun ey hakkı ve doğruyu en net şekilde
            beyan eden mübîn! Allah’ın salât ve selâmı Senin üzerine olsun ey Allah’ın
            gördürmesiyle başkalarının göremediği şeyleri gören şâhit! Allah’ın salât ve selâmı
            Senin üzerine olsun ey mukaddes vazifesi Allah ile insanlar arasındaki engelleri
            kaldırmak olan mücahit! Allah’ın salât ve selâmı Senin üzerine olsun ey fetanet sahibi
            râşit! Allah’ın salât ve selâmı Senin üzerine olsun ey kulluğuyla zirvede olan âbid!
            Allah’ın salât ve selâmı Senin üzerine olsun ey kalbi zühde göre programlanan ve
            gözlerinin içine başka hayal girmeyen zâhid! Allah’ın salât ve selâmı Senin üzerine
            olsun ey Rabbine en güzel şekilde hamd ü sena eden hâmid! Allah’ın salât ve selâmı
            Senin üzerine olsun ey değeri çok yüksek, âmili çok az olan şükür amelinin en önde
            geleni, şükür kahramanı şâkir! Allah’ın salât ve selâmı Senin üzerine olsun ey her söz,
            tavır ve ameli zikir olan zâkir! Allah’ın salât ve selâmı Senin üzerine olsun ey Allah’ın
            dinine yardım eden ve mesajlarıyla ümmetini kurtaran nâsır! Allah’ın salât ve selâmı
            Senin üzerine olsun ey sabreden sâbir! Allah’ın salât ve selâmı Senin üzerine olsun ey
            tertemiz, dupduru olan tâhir! Allah’ın salât ve selâmı Senin üzerine olsun ey her tarafa
            ışık saçan zâhir!
            Allah’ın salât ve selâmı Senin üzerine olsun ey mesajı baştan bu tarafa hep neşv ü
            nemâ bulup intişar etmeye devam eden nâmî! Allah’ın salât ve selâmı Senin üzerine
            olsun ey Allah’ın, Kendisiyle küfrü mahvettiği mâhî! Allah’ın salât ve selâmı Senin
            üzerine olsun ey Allah’ın kulları arasından seçtiği sâfî! Allah’ın salât ve selâmı Senin
            üzerine olsun ey Kureşî! Allah’ın salât ve selâmı Senin üzerine olsun ey Mekkî!
            Allah’ın salât ve selâmı Senin üzerine olsun ey Medenî! Allah’ın salât ve selâmı Senin
            üzerine olsun ey Arabî! Allah’ın salât ve selâmı Senin üzerine olsun ey Hâşimî!
            Allah’ın salât ve selâmı Senin üzerine olsun ey Yesribî! Allah’ın salât ve selâmı Senin
            üzerine olsun ey Ebtahî! Allah’ın salât ve selâmı Senin üzerine olsun ey Haremî!
            Allah’ın salât ve selâmı Senin üzerine olsun ey Ümmî! Allah’ın salât ve selâmı Senin
            üzerine olsun ey Tihâmî! Allah’ın salât ve selâmı Senin üzerine olsun ey son nebî!
            Allah’ın salât ve selâmı Senin üzerine olsun ey âlemlere rahmet olarak gönderilen!
            Allah’ın salât ve selâmı Senin üzerine olsun ey dalâlet içerisinde bocalayanları
            hidayet eden! Allah’ın salât ve selâmı Senin üzerine olsun ey idlâl ile başkalarını
            dalâlete sürükleyenleri doğru noktaya ulaştıran! Allah’ın salât ve selâmı Senin üzerine
            olsun ey şaşkınlık ve hayrete düşenlere rehberlik yapan! Allah’ın salât ve selâmı Senin
            üzerine olsun ey bütün âlemlerin mahbûbu, sevgilisi! Allah’ın salât ve selâmı Senin
            üzerine olsun ey Âlemlerin Rabbi’nin sevgilisi, habîbi! Allah’ın salât ve selâmı Senin
            üzerine olsun ey Âdemoğulların efendisi! Allah’ın salât ve selâmı Senin üzerine olsun
            ey Mustafa! Allah’ın salât ve selâmı Senin üzerine olsun ey Ahmed! Allah’ın salât ve
            selâmı Senin üzerine olsun ey Muhammed! (sallallahu aleyhi ve sellem) Allah’ın salât ve
            selâmı Senin üzerine olsun ey Mahmûd! Allah’ın salât ve selâmı Senin üzerine olsun ey
            şanı yüceltilen mümecced! Allah’ın salât ve selâmı Senin üzerine olsun ey kullar
            arasından seçilen muhtâr! Allah’ın salât ve selâmı Senin üzerine olsun ey nefsi arı-duru
            hale getirilen müzekkâ! Allah’ın salât ve selâmı Senin üzerine olsun ey ruhu saflardan
            saf kıvama yükseltilen musaffâ! Allah’ın salât ve selâmı Senin üzerine olsun ey Yüce
            Allah’ın insanlar arasından seçmiş olduğu müctebâ! Allah’ın salât ve selâmı Senin
            üzerine olsun ey Cenab-ı Allah’ın mutlak fazl ve şerefini en güzel şekilde ikrâr eden
            mümeccid! Allah’ın salât ve selâmı Senin üzerine olsun ey teheccüdü ve gece kıyamı
            çok olan müteheccid! Allah’ın salât ve selâmı Senin üzerine olsun ey kalbi Allah’a
            karşı saygı ve huşu ile dopdolu olan hâşi’! Allah’ın salât ve selâmı Senin üzerine olsun
            ey her halinde Allah’a itaat edip boyun eğen kânit! Allah’ın salât ve selâmı Senin
            üzerine olsun ey kemerbeste-i ubudiyet içerisinde Hakk’ın huzurunda duran muhbit!
            Allah’ın salât ve selâmı Senin üzerine olsun ey yeryüzünün hâkimiyeti Kendisine temlîk
            edilen vâris! Allah’ın salât ve selâmı Senin üzerine olsun ey tevazu ve mahviyetin remzi
            ve rüknü! Allah’ın salât ve selâmı Senin üzerine olsun ey Rabbinden Kendisine
            indirileni en güzel şekilde teblîğ eden mübelliğ! Allah’ın salât ve selâmı Senin üzerine
            olsun ey risalet âleminin en belîğ tercümanı!
            Rahman ve Rahîm Allah’ın adıyla
            Allahım! Kullarını dalâletten hidayete erdiren Efendimiz Hazreti Muhammed’e salât
            eyle!
            Allahım! Kitap ve delâlet sahibi Efendimiz Hazreti Muhammed’e salât eyle!
            Allahım! Risalet vazifesi Kendisine bahşedilen Efendimiz Hazreti Muhammed’e salât
            eyle!
            Allahım! Mukaddes risalet yükünü taşıyan Efendimiz Hazreti Muhammed’e salât eyle!
            Allahım! Tihame vadisinin de içinde bulunduğu Arabistan yarımadasından resûl
            olarak gönderilen Efendimiz Hazreti Muhammed’e salât eyle!
            Allahım! Günahkârların nedametle kıvranacağı mahşer gününde şefaat edecek olan
            Efendimiz Hazreti Muhammed’e salât eyle!
            Allahım! Kıyamet gününde şefaati nezd-i ulûhiyette kabul edilecek olan Efendimiz
            Hazreti Muhammed’e salât eyle!
            Allahım! Seyyidü’l-mürselîn olan Efendimiz Hazreti Muhammed’e salât eyle!
            Allahım! Seyyidü’n-nebiyyîn olan Efendimiz Hazreti Muhammed’e salât eyle!
            Allahım! Sırlarını emanet ettiğin dostlarının seyyidi olan Efendimiz Hazreti
            Muhammed’e salât eyle!
            Allahım! En önemli vazifeler için seçip gönüllerini arı-duru hale getirdiğin müstesna
            kullarının başı, öncüsü, piri ve seyyidi olan Efendimiz Hazreti Muhammed’e salât eyle!
            Allahım! Vefa ehlinin seyyidi olan Efendimiz Hazreti Muhammed’e salât eyle!
            Allahım! Senin icraat-ı sübhaniyenden hoşnut olan kullarının seyyidi olan Efendimiz
            Hazreti Muhammed’e salât eyle!
            Allahım! İhlasa erdirdiğin bahtiyar kullarının seyyidi olan Efendimiz Hazreti
            Muhammed’e salât eyle!
            Allahım! Hâlis kullarının seyyidi olan Efendimiz Hazreti Muhammed’e salât eyle!
            Allahım! Muhlis kullarının seyyidi olan Efendimiz Hazreti Muhammed’e salât eyle!
            Allahım! Kemâl ufkunda hep daha ötesini gözleyen kullarının seyyidi olan Efendimiz
            Hazreti Muhammed’e salât eyle!
            Allahım! Kâmil kullarının seyyidi olan insan-ı kâmil Efendimiz Hazreti Muhammed’e
            salât eyle!
            Allahım! Kemâle erdirdiğin kullarının seyyidi olan Efendimiz Hazreti Muhammed’e
            salât eyle!
            Allahım! Doğru yolun güzel âkıbetiyle müjdeleyen kullarının seyyidi olan Efendimiz
            Hazreti Muhammed’e salât eyle!
            Allahım! Eğri yolun karanlık encamıyla inzar ve ikaz eden kullarının seyyidi olan
            Efendimiz Hazreti Muhammed’e salât eyle!
            Allahım! İman ve sadakatte hep önde olan kullarının seyyidi olan Efendimiz Hazreti
            Muhammed’e salât eyle!
            Allahım! Emniyet ve güven kaynağı kullarının seyyidi olan Efendimiz Hazreti
            Muhammed’e salât eyle!
            Allahım! Hakkı beyan eden kullarının seyyidi olan Efendimiz Hazreti Muhammed’e
            salât eyle!
            Allahım! İtimat edilip güven duyulan kullarının seyyidi olan Efendimiz Hazreti
            Muhammed’e salât eyle!
            Allahım! Hakka yardım edip Din’i yücelten, halka yardım edip onları doğru yola sevk
            eden kullarının seyyidi olan Efendimiz Hazreti Muhammed’e salât eyle!
            Allahım! İnsanlara doğruları sevdirerek ve müjdeleyerek anlatanların seyyidi olan
            Efendimiz Hazreti Muhammed’e salât eyle!
            Allahım! Yeri geldiğinde insanları isyan ve mâsiyetlerin elîm âkıbetiyle korkutanların
            seyyidi olan Efendimiz Hazreti Muhammed’e salât eyle!
            Allahım! Feraset ve fetanet ehlinin seyyidi olan Efendimiz Hazreti Muhammed’e salât
            eyle!
            Allahım! Senin iznin ve meşietinle insanları hidayete sevk eden kullarının seyyidi olan
            Efendimiz Hazreti Muhammed’e salât eyle!
            Allahım! Şefaat etmesine müsaade buyurduğun kullarının seyyidi olan Efendimiz
            Hazreti Muhammed’e salât eyle!
            Allahım! Şefaatini kabul buyurduğun kullarının seyyidi olan Efendimiz Hazreti
            Muhammed’e salât eyle!
            Allahım! En güzel yola hikmet ile davet eden kullarının seyyidi olan Efendimiz
            Hazreti Muhammed’e salât eyle!
            Allahım! Kullarını Senin yoluna mevize-i hasene ile çağıran kullarının seyyidi olan
            Efendimiz Hazreti Muhammed’e salât eyle!
            Allahım! Gerçek kulluğun remzi, bütün kulların seyyidi olan Efendimiz Hazreti
            Muhammed’e salât eyle!
            Allahım! Öfke ve gazabına hâkim olanların seyyidi olan Efendimiz Hazreti
            Muhammed’e salât eyle!
            Allahım! Affedip müsamaha gösteren kullarının seyyidi olan Efendimiz Hazreti
            Muhammed’e salât eyle!</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla.
            Allahım! Vefa ve sadâkat erlerinin başı, önü, önderi, piri ve seyyidi olan Efendimiz
            Hazreti Muhammed’e salât eyle!
            Allahım! Hoş ve makbul kullarının seyyidi olan Efendimiz Hazreti Muhammed’e salât
            eyle!
            Allahım! Yardım etmeyi seven kullarının seyyidi olan Efendimiz Hazreti
            Muhammed’e salât eyle!
            Allahım! İtaatkâr kullarının seyyidi olan Efendimiz Hazreti Muhammed’e salât eyle!
            Allahım! Ismarlama ve nûrânî kullarının seyyidi olan Efendimiz Hazreti Muhammed’e
            salât eyle!
            Allahım! Nurlu, seçkin ve mücteba kullarının seyyidi olan Efendimiz Hazreti
            Muhammed’e salât eyle!
            Allahım! Hayırlı ve seçilmiş, mustafa kullarının seyyidi olan Efendimiz Hazreti
            Muhammed’e salât eyle!
            Allahım! İyi ve hoşnutluğa mazhar, murtaza kullarının seyyidi olan Efendimiz Hazreti
            Muhammed’e salât eyle!
            Allahım! Kerem ve iyilik temsilcilerinin seyyidi olan Efendimiz Hazreti Muhammed’e
            salât eyle!
            Allahım! Bütün Müslümanların seyyidi olan Efendimiz Hazreti Muhammed’e salât
            eyle!
            Allahım! Hayatını hep takva dairesinde sürdüren kullarının seyyidi olan Efendimiz
            Hazreti Muhammed’e salât eyle!
            Allahım! Topyekün müminlerin seyyidi olan Efendimiz Hazreti Muhammed’e salât
            eyle!
            Allahım! Ehl-i tevhîdin seyyidi olan Efendimiz Hazreti Muhammed’e salât eyle!
            Tevazu ile kulluğu cem’ edebilenlerin seyyidi olan Efendimiz Hazreti Muhammed’e
            salât eyle!
            Allahım! Senin yolunda gazveye iştirak edenlerin seyyidi olan Efendimiz Hazreti
            Muhammed’e salât eyle!
            Allahım! Senin için mücahede edenlerin seyyidi olan Efendimiz Hazreti Muhammed’e
            salât eyle!
            Allahım! Senin rızana erebilmek için önemli noktalarda sabırla dişini sıkıp duranların
            seyyidi olan Efendimiz Hazreti Muhammed’e salât eyle!
            Allahım! Dünyanın câzibedar fâniyât u zâilâtına takılmayan zühd erlerinin seyyidi olan
            Efendimiz Hazreti Muhammed’e salât eyle!
            Allahım! Ay yüzlülerin seyyidi olan Efendimiz Hazreti Muhammed’e salât eyle!
            Allahım! Şefkat kahramanlarının seyyidi olan Efendimiz Hazreti Muhammed’e salât
            eyle!
            Allahım! Tevbe kahramanlarının seyyidi olan Efendimiz Hazreti Muhammed’e salât
            eyle!
            Allahım! Çok çok tevbede bulunan tevbe erlerinin seyyidi olan Efendimiz Hazreti
            Muhammed’e salât eyle!
            Allahım! Evbe ile Senden başka her şeye kapanan ve sadece Sana teveccüh eden
            bahtiyar kulların seyyidi olan Efendimiz Hazreti Muhammed’e salât eyle!
            Allahım! Âh u enînlerle Senin huzuruna gelen sinesi yanıkların seyyidi olan Efendimiz
            Hazreti Muhammed’e salât eyle!
            Allahım! İnabe ile Sende fâni olanların seyyidi olan Efendimiz Hazreti Muhammed’e
            salât eyle!
            Allahım! Senin emirlerine icabet edenlerin seyyidi olan Efendimiz Hazreti
            Muhammed’e salât eyle!
            Allahım! Asil ve necip kullarının seyyidi olan Efendimiz Hazreti Muhammed’e salât
            eyle!
            Allahım! Sevdiğin kullarının seyyidi olan Efendimiz Hazreti Muhammed’e salât eyle!
            Allahım! Maddî-manevî dertlere tabîp olan kullarının seyyidi olan Efendimiz Hazreti
            Muhammed’e salât eyle!
            Allahım! Sana yakın kullarının seyyidi olan Efendimiz Hazreti Muhammed’e salât
            eyle!
            Allahım! Sana kıyamda durarak kulluk edenlerin seyyidi olan Efendimiz Hazreti
            Muhammed’e salât eyle!
            Allahım! Rükû edenlerin seyyidi olan Efendimiz Hazreti Muhammed’e salât eyle!
            Allahım! Alnı secdeyle şereflenenlerin seyyidi olan Efendimiz Hazreti Muhammed’e
            salât eyle!
            Allahım! Bütün kulluğunu huşû ve saygı ile yerine getirenlerin seyyidi olan Efendimiz
            Hazreti Muhammed’e salât eyle!
            Allahım! İbadet ve ibadetin özü olan dua ile dergâhına teveccüh edenlerin seyyidi
            olan Efendimiz Hazreti Muhammed’e salât eyle!
            Allahım! Rahmet ve merhamet ile muamele edenlerin seyyidi olan Efendimiz Hazreti
            Muhammed’e salât eyle!
            Allahım! İstiğfar edenlerin seyyidi olan Efendimiz Hazreti Muhammed’e salât eyle!
            Allahım! Tesbîh ile oturup kalkanların seyyidi olan Efendimiz Hazreti Muhammed’e
            salât eyle!
            Allahım! Senin mukaddesiyet ve münezzehiyetini vird edinenlerin seyyidi olan
            Efendimiz Hazreti Muhammed’e salât eyle!
            Allahım! Halka halka Seni ananların seyyidi olan Efendimiz Hazreti Muhammed’e
            salât eyle!
            Allahım! Saflar teşkîl ederek Sana yönelenlerin seyyidi olan Efendimiz Hazreti
            Muhammed’e salât eyle!
            Allahım! Yüce Zâtına yakın kıldığın mukarreb kullarının seyyidi olan Efendimiz
            Hazreti Muhammed’e salât eyle!
            Allahım! Hamd ü sena ile Senin şan u şerefini vird-i zeban edinenlerin seyyidi olan
            Efendimiz Hazreti Muhammed’e salât eyle!
            Allahım! Teheccüd ile gecelerini aydınlatanların seyyidi olan Efendimiz Hazreti
            Muhammed’e salât eyle!
            Allahım! Tehlîllerle Senden başka bir ilah olmadığını ikrar edenlerin seyyidi olan
            Efendimiz Hazreti Muhammed’e salât eyle!
            Allahım! Sırf Senin rızanı gözeterek bazı şeylere izin verenlerin seyyidi olan
            Efendimiz Hazreti Muhammed’e salât eyle!
            Allahım! Yine Senin hoşnutluğunu gözeterek bazı şeyleri yasaklayanların seyyidi olan
            Efendimiz Hazreti Muhammed’e salât eyle!
            Allahım! Tekbirlerle Senin Yüce Zâtını ananların seyyidi olan Efendimiz Hazreti
            Muhammed’e salât eyle!
            Allahım! Ehl-i salâtın seyyidi olan Efendimiz Hazreti Muhammed’e salât eyle!
            Allahım! Sabredenlerin seyyidi olan Efendimiz Hazreti Muhammed’e salât eyle!
            Allahım! İstikamet erlerinin seyyidi olan Efendimiz Hazreti Muhammed’e salât eyle!
            Allahım! Yardımı yalnız Senin kapında arayanların seyyidi olan Efendimiz Hazreti
            Muhammed’e salât eyle!
            Allahım! Ehl-i ilmin seyyidi olan Efendimiz Hazreti Muhammed’e salât eyle!
            Allahım! İlmiyle amel edenlerin seyyidi olan Efendimiz Hazreti Muhammed’e salât
            eyle!
            Allahım! Senin için sefere çıkanların seyyidi olan Efendimiz Hazreti Muhammed’e
            salât eyle!
            Allahım! Lütufta bulunanların seyyidi olan Efendimiz Hazreti Muhammed’e salât eyle!
            Allahım! Salih kullarının seyyidi olan Efendimiz Hazreti Muhammed’e salât eyle!
            Allahım! Fâtih kullarının seyyidi olan Efendimiz Hazreti Muhammed’e salât eyle!
            Allahım! Recâ ile yaşayanların seyyidi olan Efendimiz Hazreti Muhammed’e salât
            eyle!
            Allahım! Rağbeti hep meâlîye olan kullarının seyyidi olan Efendimiz Hazreti
            Muhammed’e salât eyle!
            Allahım! Galip ve hâkim kullarının seyyidi olan Efendimiz Hazreti Muhammed’e salât
            eyle!
            Allahım! İtaatkâr kullarının seyyidi olan Efendimiz Hazreti Muhammed’e salât eyle!
            Allahım! Ehl-i ihsanın seyyidi olan Efendimiz Hazreti Muhammed’e salât eyle!
            Allahım! Senin yolunda infakta bulunanların seyyidi olan Efendimiz Hazreti
            Muhammed’e salât eyle!
            Allahım! Gönülleri, kalbleri güzelliklerle te’lif edip buluşturanların seyyidi olan
            Efendimiz Hazreti Muhammed’e salât eyle!
            Allahım! Güzel âkıbete ulaşanların seyyidi olan Efendimiz Hazreti Muhammed’e salât
            eyle!
            Allahım! Felahla buluşanların seyyidi olan Efendimiz Hazreti Muhammed’e salât
            eyle!
            Allahım! Tasdik edilenlerin seyyidi olan Efendimiz Hazreti Muhammed’e salât eyle!
            Allahım! Tasdik edenlerin seyyidi olan Efendimiz Hazreti Muhammed’e salât eyle!
            Allahım! Tertemiz hale getirilen mutahherlerin seyyidi olan Efendimiz Hazreti
            Muhammed’e salât eyle!
            Allahım! Temiz olan tâhirlerin seyyidi olan Efendimiz Hazreti Muhammed’e salât
            eyle!
            Allahım! İç ve dış temizliği konusunda hassas ve titiz davranan mütetahhir kullarının
            seyyidi olan Efendimiz Hazreti Muhammed’e salât eyle! Gönlüyle beraber başka
            gönülleri de temizleyip arındırma gayretiyle oturup kalkan mutahhir kullarının seyyidi
            olan Efendimiz Hazreti Muhammed’e salât eyle!
            Allahım! Oruç tutanların seyyidi olan Efendimiz Hazreti Muhammed’e salât eyle!
            Allahım! Şükredenlerin seyyidi olan Efendimiz Hazreti Muhammed’e salât eyle!
            Allahım! Zikredenlerin seyyidi olan Efendimiz Hazreti Muhammed’e salât eyle!
            Allahım! Hamdedenlerin seyyidi olan Efendimiz Hazreti Muhammed’e salât eyle!
            Allahım! Hakkın nazarında makbul ve güzel olan şeylere mirasçı olanların seyyidi
            olan Efendimiz Hazreti Muhammed’e salât eyle!
            Allahım! Vuslat erlerinin seyyidi olan Efendimiz Hazreti Muhammed’e salât eyle!
            Allahım! Fazilet erbabının seyyidi olan Efendimiz Hazreti Muhammed’e salât eyle!
            Allahım! İhsan ve cemîlede bulunanların ve işlerini güzel ve mükemmel yapanların
            seyyidi olan Efendimiz Hazreti Muhammed’e salât eyle!
            Allahım! Korunması gerekli olan değerleri en güzel şekilde koruyanların seyyidi olan
            Efendimiz Hazreti Muhammed’e salât eyle!
            Allahım! İhlası derince duyup yaşayanların seyyidi olan Efendimiz Hazreti
            Muhammed’e salât eyle!
            Allahım! Sabır ötesi sabır gösterenlerin seyyidi olan Efendimiz Hazreti Muhammed’e
            salât eyle!
            Allahım! En basiretli kullarının seyyidi olan Efendimiz Hazreti Muhammed’e salât
            eyle!
            Allahım! En çok zikreden kullarının seyyidi olan Efendimiz Hazreti Muhammed’e
            salât eyle!
            Allahım! En çok şükreden kullarının seyyidi olan Efendimiz Hazreti Muhammed’e
            salât eyle!
            Allahım! En iyi kullarının seyyidi olan Efendimiz Hazreti Muhammed’e salât eyle!
            Allahım! En mutî’ kullarının seyyidi olan Efendimiz Hazreti Muhammed’e salât eyle!
            Allahım! En müttaki, en çok verâ sahibi kullarının seyyidi olan Efendimiz Hazreti
            Muhammed’e salât eyle!
            Allahım! En temiz kullarının seyyidi olan Efendimiz Hazreti Muhammed’e salât eyle!
            Allahım! En re’fetli kullarının seyyidi olan Efendimiz Hazreti Muhammed’e salât
            eyle!
            Allahım! En merhametli kullarının seyyidi olan Efendimiz Hazreti Muhammed’e salât
            eyle!
            Allahım! En kerîm kullarının seyyidi olan Efendimiz Hazreti Muhammed’e salât eyle!
            Allahım! En faziletli kullarının seyyidi olan Efendimiz Hazreti Muhammed’e salât
            eyle!
            Allahım! En kâmil kullarının seyyidi olan Efendimiz Hazreti Muhammed’e salât eyle!
            Allahım! Vuslatını en güzel yaşayan kullarının seyyidi olan Efendimiz Hazreti
            Muhammed’e salât eyle!
            Allahım! En çok hamd ü senada bulunan kullarının seyyidi olan Efendimiz Hazreti
            Muhammed’e salât eyle!
            Allahım! En cömert kullarının seyyidi olan Efendimiz Hazreti Muhammed’e salât
            eyle!
            Allahım! Şan ve şerefi en yüksek kullarının seyyidi olan Efendimiz Hazreti
            Muhammed’e salât eyle!
            Allahım! En necip, en asil kullarının seyyidi olan Efendimiz Hazreti Muhammed’e
            salât eyle!
            Allahım! Senin nezdindekilere karşı rağbet ve arzusu en çok olan kullarının seyyidi
            olan Efendimiz Hazreti Muhammed’e salât eyle!
            Allahım! En hoş, en latif, en makbul kullarının seyyidi olan Efendimiz Hazreti
            Muhammed’e salât eyle!
            Allahım! Sana en yakın kullarının seyyidi olan Efendimiz Hazreti Muhammed’e salât
            eyle!
            Allahım! En keremli kullarının seyyidi olan Efendimiz Hazreti Muhammed’e salât
            eyle!
            Allahım! En doğru ve sâdık kullarının seyyidi olan Efendimiz Hazreti Muhammed’e
            salât eyle!
            Allahım! En şefkatli kullarının seyyidi olan Efendimiz Hazreti Muhammed’e salât
            eyle!
            Allahım! Kalbinde en çok rıfk ve mülayemet taşıyan kullarının seyyidi olan Efendimiz
            Hazreti Muhammed’e salât eyle!
            Allahım! En şerefli kullarının seyyidi olan Efendimiz Hazreti Muhammed’e salât eyle!
            Allahım! En cesur ve şecaatli kullarının seyyidi olan Efendimiz Hazreti Muhammed’e
            salât eyle!
            Allahım! En nurlu kullarının seyyidi olan Efendimiz Hazreti Muhammed’e salât eyle!
            Allahım! En parlak, en nûrânî kullarının seyyidi olan Efendimiz Hazreti Muhammed’e
            salât eyle!
            Allahım! Önden gidenlerin seyyidi olan Efendimiz Hazreti Muhammed’e salât eyle!
            Allahım! Sonradan gelenlerin seyyidi olan Efendimiz Hazreti Muhammed’e salât eyle!
            Allahım! Bütün mahlûkatın seyyidi olan Efendimiz Hazreti Muhammed’e salât eyle!
            Allahım! Bütün âlemlerin seyyidi olan Efendimiz Hazreti Muhammed’e salât eyle!
            Allahım! Bütün elçilerin seyyidi olan Efendimiz Hazreti Muhammed’e salât eyle!
            Allahım! Bütün mahbupların seyyidi olan Efendimiz Hazreti Muhammed’e salât eyle!
            Allahım! Kudret kalemiyle yazılmış kelime-i mektûbelerin seyyidi olan Efendimiz
            Hazreti Muhammed’e salât eyle!
            Allahım! Bütün anılanların seyyidi olan Efendimiz Hazreti Muhammed’e salât eyle!
            Allahım! Bütün nusrete mazhar olanların seyyidi olan Efendimiz Hazreti Muhammed’e
            salât eyle!
            Allahım! Bütün şükranla yadedilenlerin seyyidi olan Efendimiz Hazreti Muhammed’e
            salât eyle!
            Allahım! Bütün bahtiyar ve mesut kulların seyyidi olan Efendimiz Hazreti
            Muhammed’e salât eyle!
            Allahım! Hakkında sevgi vaz’ edilen ve sevilen kullarının seyyidi olan Efendimiz
            Hazreti Muhammed’e salât eyle!
            Allahım! Bütün övülen kullarının seyyidi olan Efendimiz Hazreti Muhammed’e salât
            eyle!
            Allahım! Bütün bilinen, meşhur kullarının seyyidi olan Efendimiz Hazreti
            Muhammed’e salât eyle!
            Allahım! Vazifesini tebliğ eden bütün mübelliğlerin seyyidi olan Efendimiz Hazreti
            Muhammed’e salât eyle!
            Allahım! Teblîğini en fasih, en net bir şekilde yapan kullarının seyyidi olan Efendimiz
            Hazreti Muhammed’e salât eyle!</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla.
            Allahım! Nebiy-yi Kureşî, Efendimiz Hazreti Muhammed’e salât eyle.
            Allahım! Nebiy-yi Hâşimî, Efendimiz Hazreti Muhammed’e salât eyle.
            Allahım! Nebiy-yi Mekkî, Efendimiz Hazreti Muhammed’e salât eyle.
            Allahım! Nebiy-yi Medenî, Efendimiz Hazreti Muhammed’e salât eyle.
            Allahım! Nebiy-yi Yesribî, Efendimiz Hazreti Muhammed’e salât eyle.
            Allahım! Nebiy-yi Ebtahî, Efendimiz Hazreti Muhammed’e salât eyle.
            Allahım! Nebiy-yi Arabî, Efendimiz Hazreti Muhammed’e salât eyle.
            Allahım! Nebiy-yi Ümmî, Efendimiz Hazreti Muhammed’e salât eyle.
            Allahım! Nebiy-yi Haremî, Efendimiz Hazreti Muhammed’e salât eyle.
            Allahım! Nebiy-yi Tihâmî, Efendimiz Hazreti Muhammed’e salât eyle.
            Allahım! Arındırılmış ve tertemiz hâle getirilmiş nebî, Efendimiz Hazreti
            Muhammed’e salât eyle.
            Allahım! Tertemiz, arı-duru nebî, Efendimiz Hazreti Muhammed’e salât eyle.
            Allahım! Temizlik hususunda çok hassas ve çok titiz nebî, Efendimiz Hazreti
            Muhammed’e salât eyle.
            Allahım! Kalbleri, gönülleri en güzel şekilde arındıran nebî, Efendimiz Hazreti
            Muhammed’e salât eyle.
            Allahım! Tasdîk eden nebî, Efendimiz Hazreti Muhammed’e salât eyle.
            Allahım! Sıdkın zirvesinde bir sâdık nebî, Efendimiz Hazreti Muhammed’e salât eyle.
            Allahım! Çokça tasadduk eden nebî, Efendimiz Hazreti Muhammed’e salât eyle.
            Allahım! Bol bol infakta bulunan nebî, Efendimiz Hazreti Muhammed’e salât eyle.
            Allahım! Her işini ihsan eksenli icra eden nebî, Efendimiz Hazreti Muhammed’e salât
            eyle.
            Allahım! Mükemmel nebî, Efendimiz Hazreti Muhammed’e salât eyle.
            Allahım! Kâmil nebî, Efendimiz Hazreti Muhammed’e salât eyle.
            Allahım! Mükemmil, başkalarını da kemâle erdiren nebî, Efendimiz Hazreti
            Muhammed’e salât eyle.
            Allahım! İhlasa erdirilen, muhlas nebî, Efendimiz Hazreti Muhammed’e salât eyle.
            Allahım! Hulûs ve samimiyetin eri, hâlis nebî, Efendimiz Hazreti Muhammed’e salât
            eyle.
            Allahım! Çok affeden, çok müsamaha gösteren nebî, Efendimiz Hazreti Muhammed’e
            salât eyle.
            Allahım! Vefayı zirvede yaşayan nebî, Efendimiz Hazreti Muhammed’e salât eyle.
            Allahım! Dertlerin tabip ve devası olan nebî, Efendimiz Hazreti Muhammed’e salât
            eyle.
            Allahım! Saflardan saf, durulardan duru nebî, Efendimiz Hazreti Muhammed’e salât
            eyle.
            Allahım! Her ihtiyaca kâfi gelen nebî, Efendimiz Hazreti Muhammed’e salât eyle.
            Allahım! Tertemiz, müzekkâ nebî, Efendimiz Hazreti Muhammed’e salât eyle.
            Allahım! Sehavet ve cömertliğin piri olan nebî, Efendimiz Hazreti Muhammed’e salât
            eyle.
            Allahım! Paha biçilemez takva hazinesinden hissesine en çok düşen nebî, Efendimiz
            Hazreti Muhammed’e salât eyle.
            Allahım! Hayatını en temiz, en nezih sürdüren nebî, Efendimiz Hazreti Muhammed’e
            salât eyle.
            Allahım! Senden en çok hoşnut olan ve Senin hoşnutluğuna en fazla mazhar bulunan
            nebî, Efendimiz Hazreti Muhammed’e salât eyle.
            Allahım! En hâdî, en yol gösterici nebî, Efendimiz Hazreti Muhammed’e salât eyle.
            Allahım! En kıymetli sırlarını Kendisine tevdî buyurmuş olduğun nebî, Efendimiz
            Hazreti Muhammed’e salât eyle.
            Allahım! Şanı, şerefi, şöhreti büyük nebî, Efendimiz Hazreti Muhammed’e salât eyle.
            Allahım! Halîm nebî, Efendimiz Hazreti Muhammed’e salât eyle.
            Allahım! Alîm nebî, Efendimiz Hazreti Muhammed’e salât eyle.
            Allahım! Azîz nebî, Efendimiz Hazreti Muhammed’e salât eyle.
            Allahım! Raûf nebî, Efendimiz Hazreti Muhammed’e salât eyle.
            Allahım! Rahîm nebî, Efendimiz Hazreti Muhammed’e salât eyle.
            Allahım! Kerîm nebî, Efendimiz Hazreti Muhammed’e salât eyle.
            Allahım! Müstakîm nebî, Efendimiz Hazreti Muhammed’e salât eyle.
            Allahım! İnayeti yalnız Senden bekleyen nebî, Efendimiz Hazreti Muhammed’e salât
            eyle.
            Allahım! Yardımı sadece Senden dileyen nebî, Efendimiz Hazreti Muhammed’e salât
            eyle.
            Allahım! Halka halka Seni zikredenlerin nebîsi, Efendimiz Hazreti Muhammed’e salât
            eyle.
            Allahım! Saflar halinde Sana teveccüh edenlerin nebîsi, Efendimiz Hazreti
            Muhammed’e salât eyle.
            Allahım! Mukarreb meleklerin seyyidi olan Efendimiz Hazreti Muhammed’e salât
            eyle.
            Allahım! Enbiya-yı mukarrebînin seyyidi olan Efendimiz Hazreti Muhammed’e salât
            eyle.
            Allahım! Mukarreb resûllerin seyyidi olan Efendimiz Hazreti Muhammed’e salât eyle.
            Allahım! Dergahına mağfiret dileğiyle yönelenlerin seyyidi olan Efendimiz Hazreti
            Muhammed’e salât eyle.
            Allahım! Tesbîhlerle Senin münezzehiyetini dile getirenlerin seyyidi olan Efendimiz
            Hazreti Muhammed’e salât eyle.
            Allahım! Senin mukaddesiyetini vird edinenlerin seyyidi olan Efendimiz Hazreti
            Muhammed’e salât eyle.
            Allahım! Çok şefaat eden nebî, Efendimiz Hazreti Muhammed’e salât eyle.
            Allahım! Şefaat sahibi nebî, Efendimiz Hazreti Muhammed’e salât eyle.
            Allahım! Şefaati nezd-i ulûhiyette makbul olan nebî, Efendimiz Hazreti Muhammed’e
            salât eyle.
            Allahım! Mutî/itaat eden nebî, Efendimiz Hazreti Muhammed’e salât eyle.
            Allahım! Ismarlama nebî, Efendimiz Hazreti Muhammed’e salât eyle.
            Allahım! Her işi salâhat yörüngeli olan nebî, Efendimiz Hazreti Muhammed’e salât
            eyle.
            Allahım! İhsan ve lütuf sahibi nebî, Efendimiz Hazreti Muhammed’e salât eyle.
            Allahım! Gönülleri ve beldeleri fetheden fâtih nebî, Efendimiz Hazreti Muhammed’e
            salât eyle.
            Allahım! Divan-ı risaletin mührü olan nebî, Efendimiz Hazreti Muhammed’e salât
            eyle.
            Allahım! Kararlılık ve azmiyle de zirvede olan nebî, Efendimiz Hazreti Muhammed’e
            salât eyle.
            Allahım! Öfkesini yenme hususunda da örnek nebî, Efendimiz Hazreti Muhammed’e
            salât eyle.
            Allahım! Hiç kimseye nasip olmayan ilimlerle serfiraz nebî, Efendimiz Hazreti
            Muhammed’e salât eyle.
            Allahım! Geceyi kıyam ile geçiren nebî, Efendimiz Hazreti Muhammed’e salât eyle.
            Allahım! Mahlûkâta şefkatle muamele eden nebî, Efendimiz Hazreti Muhammed’e
            salât eyle.
            Allahım! Orucuyla da en güzel nebî, Efendimiz Hazreti Muhammed’e salât eyle.
            Allahım! Rahmet nebîsi, Efendimiz Hazreti Muhammed’e salât eyle.
            Allahım! Merhamet nebîsi, Efendimiz Hazreti Muhammed’e salât eyle.
            Allahım! Gerektiğinde müdafaa ve muvazene harpleri yapan nebî, Efendimiz Hazreti
            Muhammed’e salât eyle.
            Allahım! Tevbe nebîsi, Efendimiz Hazreti Muhammed’e salât eyle.
            Allahım! Tevbe ile Sana çokça teveccüh eden nebî, Efendimiz Hazreti Muhammed’e
            salât eyle.
            Allahım! Tevvâb nebî, Efendimiz Hazreti Muhammed’e salât eyle.
            Allahım! Evbelerle huzuruna yönelen evvâb nebî, Efendimiz Hazreti Muhammed’e
            salât eyle.
            Allahım! Âh u enînlerle Sana teveccüh eden evvâh nebî, Efendimiz Hazreti
            Muhammed’e salât eyle.
            Allahım! Namazın ruhunu ikâme eden, namaz nebîsi, Efendimiz Hazreti Muhammed’e
            salât eyle.
            Allahım! İnabe ile kapına gelen münîb nebî, Efendimiz Hazreti Muhammed’e salât
            eyle.
            Allahım! İcabet eden mücîb nebî, Efendimiz Hazreti Muhammed’e salât eyle.
            Allahım! Asil ve şerefli, necip nebî, Efendimiz Hazreti Muhammed’e salât eyle.
            Allahım! Sevgili nebîn, Efendimiz Hazreti Muhammed’e salât eyle.
            Allahım! Hoş ve makbul nebî, Efendimiz Hazreti Muhammed’e salât eyle.
            Allahım! Kurbet kahramanı nebî, Efendimiz Hazreti Muhammed’e salât eyle.
            Allahım! Örtüye bürünen nebî, nebiy-yi müzzemmil, Efendimiz Hazreti Muhammed’e
            salât eyle.
            Allahım! Örtüye bürünüp inziva arzu eden nebî, nebiy-yi müddessir, Efendimiz
            Hazreti Muhammed’e salât eyle.
            Allahım! Senin mücessem rahmetin olan nebî, Efendimiz Hazreti Muhammed’e salât
            eyle.
            Allahım! Senin kâinata bahşettiğin nimetin olan nebî, Efendimiz Hazreti Muhammed’e
            salât eyle.
            Allahım! Senin âlemlere hediyen olan nebî, Efendimiz Hazreti Muhammed’e salât
            eyle.
            Allahım! Senin apaçık nurun olan nebî, Efendimiz Hazreti Muhammed’e salât eyle.
            Allahım! İffet âbidesi nebî, Efendimiz Hazreti Muhammed’e salât eyle.
            Allahım! Sabrıyla da örnek nebî, Efendimiz Hazreti Muhammed’e salât eyle.
            Allahım! Çok şükreden nebî, Efendimiz Hazreti Muhammed’e salât eyle.
            Allahım! Gaybdan haber veren nebî, Efendimiz Hazreti Muhammed’e salât eyle.
            Allahım! Senin gördürmenle başkalarının göremediklerini gören nebî, Efendimiz
            Hazreti Muhammed’e salât eyle.
            Allahım! Müjdeleyen nebî, Efendimiz Hazreti Muhammed’e salât eyle.
            Allahım! İnsanları eğri yolun encamına karşı uyaran nebî, Efendimiz Hazreti
            Muhammed’e salât eyle.
            Allahım! Tevekkülde de ufuk olan mütevekkil nebî, Efendimiz Hazreti Muhammed’e
            salât eyle.
            Allahım! Tebliğini mev’ize-i hasene ile yapan nebî, Efendimiz Hazreti Muhammed’e
            salât eyle.
            Allahım! Korunması lüzumlu olan şeyleri en güzel şekilde muhafaza eden nebî,
            Efendimiz Hazreti Muhammed’e salât eyle.
            Allahım! Her güzelliğin müstesna vârisi olan nebî, Efendimiz Hazreti Muhammed’e
            salât eyle.
            Allahım! Senin izninle bazı şeylere izin veren, onları helal kılan nebî, Efendimiz
            Hazreti Muhammed’e salât eyle.
            Allahım! Hatırlatılması gerekli olan şeyleri hatırlatan nebî, Efendimiz Hazreti
            Muhammed’e salât eyle.
            Allahım! İnsanları iman ve salih amelin güzel âkıbetiyle tebşir eden nebî, Efendimiz
            Hazreti Muhammed’e salât eyle.
            Allahım! Küfür ve mâsiyetlerin elîm âkıbetiyle inzar eden nebî, Efendimiz Hazreti
            Muhammed’e salât eyle.
            Allahım! Risalet vazifesiyle muvazzaf nebî, Efendimiz Hazreti Muhammed’e salât
            eyle.
            Allahım! Mukarreb nebî, Efendimiz Hazreti Muhammed’e salât eyle.
            Allahım! Nurlu, aydınlık ve aydınlatan bir kandil olan nebî, Efendimiz Hazreti
            Muhammed’e salât eyle.
            Allahım! Sâdık ve emîn nebî, Efendimiz Hazreti Muhammed’e salât eyle.
            Allahım! Nübüvveti apaçık bir hakikat olan ve hakkı en güzel şekilde beyan eden
            nebî, Efendimiz Hazreti Muhammed’e salât eyle.
            Allahım! Resûl-i Kerîm olan nebî, Efendimiz Hazreti Muhammed’e salât eyle.
            Allahım! Senin varlık ve birliğine apaçık bir burhan olan nebî, Efendimiz Hazreti
            Muhammed’e salât eyle.
            Allahım! Hak ile bâtılı en güzel şekilde ayıran bir furkan olan nebî, Efendimiz Hazreti
            Muhammed’e salât eyle.</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla.
            Allahım! Âlemlere rahmet olarak gönderdiğin nebî, Efendimiz Hazreti Muhammed’e
            salât eyle.
            Allahım! Muhabbetine mazhar kıldığın nebî, Efendimiz Hazreti Muhammed’e salât
            eyle.
            Allahım! Bütün kâinatta Senin en faziletli kelime-i mektûben olan nebî, Efendimiz
            Hazreti Muhammed’e salât eyle.
            Allahım! Nusretinle te’yîd eylediğin nebî, Efendimiz Hazreti Muhammed’e salât eyle.
            Allahım! Bütün varlığın Kendisine medyun olduğu ve hep şükranla andığı nebî,
            Efendimiz Hazreti Muhammed’e salât eyle.
            Allahım! Mes’ûd nebî, Efendimiz Hazreti Muhammed’e salât eyle.
            Allahım! Hakkında, yerlerde ve göklerde vüdd/sevgi vaz’ ettiğin nebî, Efendimiz
            Hazreti Muhammed’e salât eyle.
            Allahım! Risalet ve mesajının şahidi çok olan nebî, Efendimiz Hazreti Muhammed’e
            salât eyle.
            Allahım! Yerde, gökte ve gökler ötesinde övülen nebî, Efendimiz Hazreti
            Muhammed’e salât eyle.
            Allahım! Emin ve sâdık nebî, Efendimiz Hazreti Muhammed’e salât eyle.
            Allahım! Emniyet ve güvenin temsilcisi olan nebî, Efendimiz Hazreti Muhammed’e
            salât eyle.
            Allahım! Gaybdan haber veren son nebî, Efendimiz Hazreti Muhammed’e salât eyle.
            Allahım! Seni kullarına sevdirerek Senin sevgine mazhar olmaya rağbeti çok olan
            nebî, Efendimiz Hazreti Muhammed’e salât eyle.
            Allahım! Küfre galip gelen nebî, Efendimiz Hazreti Muhammed’e salât eyle.
            Allahım! Güzel ahlâkın mümessili olan nebî, Efendimiz Hazreti Muhammed’e salât
            eyle.
            Allahım! Fetanetiyle her şeyin en doğrusunu gören nebî, Efendimiz Hazreti
            Muhammed’e salât eyle.
            Allahım! Senin insanlar arasındaki en büyük şahidin olan nebî, Efendimiz Hazreti
            Muhammed’e salât eyle.
            Allahım! Davası yalnız i’lâ-yı kelimetullah olan nebî, Efendimiz Hazreti
            Muhammed’e salât eyle.
            Allahım! Âbid nebî, Efendimiz Hazreti Muhammed’e salât eyle.
            Allahım! Zâhid nebî, Efendimiz Hazreti Muhammed’e salât eyle.
            Allahım! Hâmid/hamd eden nebî, Efendimiz Hazreti Muhammed’e salât eyle.
            Allahım! Şâkir/şükreden nebî, Efendimiz Hazreti Muhammed’e salât eyle.
            Allahım! Sâbir/sabreden nebî, Efendimiz Hazreti Muhammed’e salât eyle.
            Allahım! Kıyamet gününde bütün insanların etrafında toplanacağı nebî, Efendimiz
            Hazreti Muhammed’e salât eyle.
            Allahım! Her fazilet ve güzelliğin kaynağı olan Din’i neşreden nebî, Efendimiz
            Hazreti Muhammed’e salât eyle.
            Allahım! Nurlu ve aydınlık nebî, Efendimiz Hazreti Muhammed’e salât eyle.
            Allahım! Hakka yardımcı olup Din’i yücelten, insanlara yardımcı olup onlara
            Cennet’in yolunu gösteren nebî, Efendimiz Hazreti Muhammed’e salât eyle.
            Allahım! Senin tavzifinle bazı şeyleri emreden nebî, Efendimiz Hazreti Muhammed’e
            salât eyle.
            Allahım! Yine Senin vazifelendirmenle bazı şeyleri nehyeden nebî, Efendimiz Hazreti
            Muhammed’e salât eyle.
            Allahım! Zulmü zevâle mahkum eden nebî, Efendimiz Hazreti Muhammed’e salât eyle.
            Allahım! Nebiy-yi Mustafa, Efendimiz Hazreti Muhammed’e salât eyle.
            Allahım! Nebiy-yi Mücteba, Efendimiz Hazreti Muhammed’e salât eyle.
            Allahım! Nebiy-yi Muhtar, Efendimiz Hazreti Muhammed’e salât eyle.
            Allahım! Senin yüzü yerde, mütevazi kullarının seyyidi olan nebî, Efendimiz Hazreti
            Muhammed’e salât eyle.
            Allahım! Cömertliğin de zirvedeki temsilcisi olan nebî, Efendimiz Hazreti
            Muhammed’e salât eyle.
            Allahım! Seçilmiş, seçkin, tertemiz nebî, Efendimiz Hazreti Muhammed’e salât eyle.
            Allahım! Vefanın remzi olan nebî, Efendimiz Hazreti Muhammed’e salât eyle.
            Allahım! Rıza kahramanı nebî, Efendimiz Hazreti Muhammed’e salât eyle.
            Allahım! Müttakîlerin piri olan nebî, Efendimiz Hazreti Muhammed’e salât eyle.
            Allahım! Hâtemü’n-nebiyyîn olan nebî, Efendimiz Hazreti Muhammed’e salât eyle.
            Allahım! Ya’sûbu’l-mürselîn, resûllerin reisi ve başbuğu olan nebî, Efendimiz
            Hazreti Muhammed’e salât eyle.
            Allahım! Âlemlerin Rabbi’nin mahbûbu olan nebî, Efendimiz Hazreti Muhammed’e
            salât eyle. Ey Yüce Allahım! Âlemlere rahmet olarak gönderdiğin Nebîler Serveri
            Efendimiz Hazreti Muhammed’e salât eyle.
            Rahman ve Rahîm Allah’ın adıyla
            Allahım! Güneş doğduğu müddetçe Efendimiz Hazreti Muhammed’e salât eyle.
            Allahım! Güneş kuşluk vaktine eriştiği müddetçe Efendimiz Hazreti Muhammed’e
            salât eyle.
            Allahım! Güneş zevale aktığı müddetçe Efendimiz Hazreti Muhammed’e salât eyle.
            Allahım! Güneş gurûba kaydığı müddetçe Efendimiz Hazreti Muhammed’e salât eyle.
            Allahım! Güneş dürülüp ışığı söndürülünceye kadar Efendimiz Hazreti Muhammed’e
            salât eyle.
            Allahım! Güneş yüzünü gösterdiği müddetçe Efendimiz Hazreti Muhammed’e salât
            eyle.
            Allahım! Ay, Güneş’i takip ettiği sürece Efendimiz Hazreti Muhammed’e salât eyle.
            Allahım! Ay, dolunay halini almaya devam ettikçe Efendimiz Hazreti Muhammed’e
            salât eyle.
            Allahım! Ay’ın ışığının büsbütün gideceği kıyamet gününe kadar Efendimiz Hazreti
            Muhammed’e salât eyle.
            Allahım! Semanın yarılacağı ve kıyametin kopacağı zamana kadar Efendimiz Hazreti
            Muhammed’e salât eyle.
            Allahım! Semanın yarılacağı vakte kadar Efendimiz Hazreti Muhammed’e salât eyle.
            Allahım! Göklerin kapı kapı açılacağı âna kadar Efendimiz Hazreti Muhammed’e
            salât eyle.
            Allahım! Göğün yarılacağı zamana dek Efendimiz Hazreti Muhammed’e salât eyle.
            Allahım! Gök cisimleri yerlerinden kaydırılacağı zamana kadar Efendimiz Hazreti
            Muhammed’e salât eyle.
            Allahım! Semanın dürüleceği vakte kadar Efendimiz Hazreti Muhammed’e salât eyle.
            Allahım! Yıldızların parçalanıp etrafa saçılacağı âna kadar Efendimiz Hazreti
            Muhammed’e salât eyle.
            Allahım! Yıldızların yerlerinden düşüp dağılacağı zamana kadar Efendimiz Hazreti
            Muhammed’e salât eyle.
            Allahım! Yıldızların ışığı söndürüleceği zamana kadar Efendimiz Hazreti
            Muhammed’e salât eyle.
            Allahım! Dünya sarsılıp parça parça dökülene dek Efendimiz Hazreti Muhammed’e
            salât eyle.
            Allahım! Kıyamet gününde yer, her zaman yaptığı gibi Senin hükmüne boyun eğeceği
            zamana kadar Efendimiz Hazreti Muhammed’e salât eyle.
            Allahım! Yer yayılıp dümdüz hale getirileceği zamana kadar Efendimiz Hazreti
            Muhammed’e salât eyle.
            Allahım! Yer başka bir yere tebdîl edileceği zamana kadar Efendimiz Hazreti
            Muhammed’e salât eyle.
            Allahım! Yer müthiş bir zelzeleyle sarsılacağı âna kadar Efendimiz Hazreti
            Muhammed’e salât eyle.
            Allahım! Yer bağrındaki ağırlıkları çıkaracağı âna kadar Efendimiz Hazreti
            Muhammed’e salât eyle.
            Allahım! Yer, üstünde olup biten her şeyi haber vereceği güne kadar Efendimiz
            Hazreti Muhammed’e salât eyle.
            Allahım! Dağların yürütüleceği kıyamet gününe kadar Efendimiz Hazreti
            Muhammed’e salât eyle.
            Allahım! Dağların parçalanıp savrulacağı güne kadar Efendimiz Hazreti Muhammed’e
            salât eyle.
            Allahım! Denizlerin ateşlenip kaynatılacağı zamana kadar Efendimiz Hazreti
            Muhammed’e salât eyle.
            Allahım! Denizlerin birbirine katılıp tek deniz haline getireleceği güne kadar
            Efendimiz Hazreti Muhammed’e salât eyle.
            Allahım! Doğurmak üzere olan develerin gibi en çok sevilen malların terkedileceği
            zamana kadar Efendimiz Hazreti Muhammed’e salât eyle.
            Allahım! Vahşi hayvanların diriltilip toplanacağı zamana kadar Efendimiz Hazreti
            Muhammed’e salât eyle.
            Allahım! Kabirlerin içi dışına çıkarılacağı gün gelene kadar Efendimiz Hazreti
            Muhammed’e salât eyle.
            Allahım! Sinelerin içindeki her şey derlenip ortaya konulacağı zamana kadar
            Efendimiz Hazreti Muhammed’e salât eyle.
            Allahım! Resûllerin ümmetleri hakkındaki şehadet vakitlerinin belirleneceği âna
            kadar Efendimiz Hazreti Muhammed’e salât eyle.
            Allahım! Resûllerin bir araya getirileceği güne kadar Efendimiz Hazreti Muhammed’e
            salât eyle.
            Allahım! Resûllere, “sizin tebliğleriniz ümmetlerinizce nasıl karşılandı, nasıl bir
            cevap aldınız” diye sorulacağı güne kadar Efendimiz Hazreti Muhammed’e salât eyle.
            Allahım! Sırat köprüsünün insanların önüne dikileceği zamana kadar Efendimiz
            Hazreti Muhammed’e salât eyle.
            Allahım! Hesap defterlerinin açılacağı güne kadar Efendimiz Hazreti Muhammed’e
            salât eyle.
            Allahım! Herkese kitabının gösterilip okutulacağı kıyamet gününe kadar Efendimiz
            Hazreti Muhammed’e salât eyle.
            Allahım! Mîzanın kurulacağı güne kadar Efendimiz Hazreti Muhammed’e salât eyle.
            Allahım! Amellerin tartılacağı güne kadar Efendimiz Hazreti Muhammed’e salât eyle.
            Allahım! Diri diri toprağa gömülen kız çocuğuna niçin öldürüldüğünün sorulacağı
            güne kadar Efendimiz Hazreti Muhammed’e salât eyle.
            Allahım! Herkesin neyi yaptığını neyi de yapmadığını apaçık göreceği güne kadar
            Efendimiz Hazreti Muhammed’e salât eyle.
            Allahım! İyiler iyilerle, kötüler ise kötülerle ve kendilerine tesir eden şeytanî
            dostlarıyla olmak üzere nefisler eşleştirileceği kıyamet gününe kadar Efendimiz Hazreti
            Muhammed’e salât eyle.
            Allahım! Hasenâtın ortaya konulacağı güne kadar Efendimiz Hazreti Muhammed’e
            salât eyle.
            Allahım! İhtiyaçların karşılanacağı güne kadar Efendimiz Hazreti Muhammed’e salât
            eyle.
            Allahım! Cennet’in yaklaştırılacağı güne kadar Efendimiz Hazreti Muhammed’e salât
            eyle.
            Allahım! Dereceler yükseltildikçe Efendimiz Hazreti Muhammed’e salât eyle.
            Allahım! Gündüz açılıp parladıkça Efendimiz Hazreti Muhammed’e salât eyle.
            Allahım! Gece, karanlığıyla ortalığı bürümeye devam ettikçe Efendimiz Hazreti
            Muhammed’e salât eyle.
            Allahım! Yıldızlar kaymaya devam ettikçe Efendimiz Hazreti Muhammed’e salât eyle.
            Allahım! Mümin ve müttaki kulların sayısınca Efendimiz Hazreti Muhammed’e salât
            eyle.
            Allahım! Tesbîhatta bulunan ve salât ü selâm okuyan kulların sayısınca Efendimiz
            Hazreti Muhammed’e salât eyle.
            Allahım! Tasdîk eden ve hidayet üzerinde yürüyen kulların sayısınca Efendimiz
            Hazreti Muhammed’e salât eyle.
            Allahım! Sema ve yıldızları sayısınca Efendimiz Hazreti Muhammed’e salât eyle.
            Allahım! Nefisler ve rehberleri sayısınca Efendimiz Hazreti Muhammed’e salât eyle.
            Allahım! Nefisler ve şâhitleri sayısınca Efendimiz Hazreti Muhammed’e salât eyle.
            Allahım! Görülebilen her şey sayısınca Efendimiz Hazreti Muhammed’e salât eyle.
            Allahım! Görülemeyenler sayısınca Efendimiz Hazreti Muhammed’e salât eyle.
            Allahım! Nimetlerin sayısınca Efendimiz Hazreti Muhammed’e salât eyle.
            Allahım! İhsanların sayısınca Efendimiz Hazreti Muhammed’e salât eyle.
            Allahım! Tek ve çift olan şeyler sayısınca Efendimiz Hazreti Muhammed’e salât eyle.
            Allahım! Sur’a ikinci kez üflenecek olan dehşet gününe kadar Efendimiz Hazreti
            Muhammed’e salât eyle.
            Allahım! Kainatta şu âna kadar yarattıkların ve şu an yaratmakta oldukların sayısınca
            Efendimiz Hazreti Muhammed’e salât eyle.
            Allahım! Şu andan sonra varlık sahasına çıkaracak olduğun mahlûkatın sayısınca
            Efendimiz Hazreti Muhammed’e salât eyle.
            Allahım! Yarattıklarına olan rahmetinin eserleri sayısınca Efendimiz Hazreti
            Muhammed’e salât eyle.
            Allahım! Mahlûkâtına bahşettiğin nimetlerin sayısınca Efendimiz Hazreti
            Muhammed’e salât eyle.
            Allahım! Mülkün sürüp gittikçe Efendimiz Hazreti Muhammed’e salât eyle.
            Allahım! İzzetin bâkî oldukça, sonsuza dek Efendimiz Hazreti Muhammed’e salât eyle.
            Allahım! İlmin hâricinde nihayet bulmayacak bir salât ü selâm ile Efendimiz Hazreti
            Muhammed’e salât eyle.
            Allahım! İnsanlığın İftihar Tablosu Efendimiz Hazreti Muhammed’e, âline, ashâbına,
            enbiya kardeşlerine, sıddıklara, şehitlere, salihlere ve bütün meleklere salât ve selâm
            eyle.</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla.
            Allahım! Yağmurlar ve damlaları adedince Efendimiz Hazreti Muhammed’e salât
            eyle.
            Allahım! Ağaçlar ve yaprakları adedince Efendimiz Hazreti Muhammed’e salât eyle.
            Allahım! Bitkiler ve çiçekleri adedince Efendimiz Hazreti Muhammed’e salât eyle.
            Allahım! Bitkiler ve tomurcukları adedince Efendimiz Hazreti Muhammed’e salât
            eyle.
            Allahım! Meyveler ve salkımları adedince Efendimiz Hazreti Muhammed’e salât eyle.
            Allahım! Denizler ve derinlikleri adedince Efendimiz Hazreti Muhammed’e salât
            eyle.
            Allahım! Denizler ve içindeki balıklar adedince Efendimiz Hazreti Muhammed’e salât
            eyle.
            Allahım! Denizler ve dalgaları adedince Efendimiz Hazreti Muhammed’e salât eyle.
            Allahım! Denizler ve içindeki kum tanecikleri adedince Efendimiz Hazreti
            Muhammed’e salât eyle.
            Allahım! Denizler ve köpükleri adedince Efendimiz Hazreti Muhammed’e salât eyle.
            Allahım! Denizler ve içerisinde zikreden mahlûkat adedince Efendimiz Hazreti
            Muhammed’e salât eyle.
            Allahım! Denizler ve içinde yaşıyan canlılar adedince Efendimiz Hazreti
            Muhammed’e salât eyle.
            Allahım! Tohumlar, çekirdekler ve meyveler adedince Efendimiz Hazreti
            Muhammed’e salât eyle.
            Allahım! Çöllerdeki kumlar adedince Efendimiz Hazreti Muhammed’e salât eyle.
            Allahım! Gece ve gündüzün sakinleri adedince Efendimiz Hazreti Muhammed’e salât
            eyle.
            Allahım! Görülebilen şeyler adedince Efendimiz Hazreti Muhammed’e salât eyle.
            Allahım! Görülemeyen şeyler adedince Efendimiz Hazreti Muhammed’e salât eyle.
            Allahım! Yerküredeki kumlar adedince Efendimiz Hazreti Muhammed’e salât eyle.
            Allahım! Kayalar ve çakıltaşları adedince Efendimiz Hazreti Muhammed’e salât eyle.
            Allahım! Dâneler ve çekirdekler adedince Efendimiz Hazreti Muhammed’e salât eyle.
            Allahım! Sırlar ve fısıltılar adedince Efendimiz Hazreti Muhammed’e salât eyle.
            Allahım! Kayan yıldızlar adedince Efendimiz Hazreti Muhammed’e salât eyle.
            Allahım! Bütün koyunlar ve yünleri adedince Efendimiz Hazreti Muhammed’e salât
            eyle.
            Allahım! Bütün develer ve tüyleri adedince Efendimiz Hazreti Muhammed’e salât
            eyle.
            Allahım! Bütün keçiler ve tüyleri adedince Efendimiz Hazreti Muhammed’e salât
            eyle.
            Allahım! Bütün kuşlar ve sesleri adedince Efendimiz Hazreti Muhammed’e salât eyle.
            Allahım! Bütün kuşlar ve tüyleri adedince Efendimiz Hazreti Muhammed’e salât eyle.
            Allahım! Bütün cinler ve onların iyileri adedince Efendimiz Hazreti Muhammed’e
            salât eyle.
            Allahım! Bütün insanlar ve onların hayırlıları adedince Efendimiz Hazreti
            Muhammed’e salât eyle.
            Allahım! Bütün günler ve o günlerin bütün saatleri adedince Efendimiz Hazreti
            Muhammed’e salât eyle.
            Allahım! Bütün iyilik ve kerem sahipleri adedince Efendimiz Hazreti Muhammed’e
            salât eyle.
            Allahım! Bütün melekler ve onların tesbihatları adedince Efendimiz Hazreti
            Muhammed’e salât eyle.
            Allahım! Melâike-i kiram ve takdisleri adedince Efendimiz Hazreti Muhammed’e
            salât eyle.
            Allahım! Bütün melekler ve zikirleri adedince Efendimiz Hazreti Muhammed’e salât
            eyle.
            Allahım! Bütün melekler ve tehlîlleri adedince Efendimiz Hazreti Muhammed’e salât
            eyle.
            Allahım! Bütün melekler ve temcîdleri adedince Efendimiz Hazreti Muhammed’e
            salât eyle.
            Allahım! Bütün melekler sayısınca ve onların huşûları kadar Efendimiz Hazreti
            Muhammed’e salât eyle.
            Allahım! Bütün melekler sayısınca ve onların ihlasları kadar Efendimiz Hazreti
            Muhammed’e salât eyle.
            Allahım! Bütün melekler sayısınca ve Senden korkuları, Sana saygıları kadar
            Efendimiz Hazreti Muhammed’e salât eyle.
            Allahım! Bütün melekler ve senaları adedince Efendimiz Hazreti Muhammed’e salât
            eyle.
            Allahım! Bütün melekler ve tahmîdleri adedince Efendimiz Hazreti Muhammed’e
            salât eyle.
            Allahım! Bütün melekler ve saf saf dizilenleri adedince Efendimiz Hazreti
            Muhammed’e salât eyle.
            Allahım! Bütün melekler ve tekbirleri adedince Efendimiz Hazreti Muhammed’e salât
            eyle.
            Allahım! Bütün melekler ve kıyamları adedince Efendimiz Hazreti Muhammed’e salât
            eyle.
            Allahım! Bütün melekler ve kıraatları adedince Efendimiz Hazreti Muhammed’e salât
            eyle.
            Allahım! Bütün melekler ve rükûları adedince Efendimiz Hazreti Muhammed’e salât
            eyle.
            Allahım! Bütün melekler ve secdeleri adedince Efendimiz Hazreti Muhammed’e salât
            eyle.
            Allahım! Bütün melekler ve kuûdları adedince Efendimiz Hazreti Muhammed’e salât
            eyle.
            Allahım! Bütün melekler ve teşehhüdleri adedince Efendimiz Hazreti Muhammed’e
            salât eyle.
            Allahım! Bütün melekler ve kunûtları adedince Efendimiz Hazreti Muhammed’e salât
            eyle.
            Allahım! Bütün melekler ve selâmları adedince Efendimiz Hazreti Muhammed’e salât
            eyle.
            Allahım! Bütün melekler ve salât ü selâmları adedince Efendimiz Hazreti
            Muhammed’e salât eyle.
            Allahım! Bütün melekler ve içlerindeki elçiler adedince Efendimiz Hazreti
            Muhammed’e salât eyle.
            Allahım! Bütün melekler ve kanatları adedince Efendimiz Hazreti Muhammed’e salât
            eyle.
            Allahım! Bütün melekler ve lisanları adedince Efendimiz Hazreti Muhammed’e salât
            eyle.
            Allahım! Bütün melekler ve kelimeleri adedince Efendimiz Hazreti Muhammed’e
            salât eyle.
            Allahım! Bütün melekler ve yazdıkları adedince Efendimiz Hazreti Muhammed’e salât
            eyle.
            Allahım! Bütün melekler ve uydukları emirler adedince Efendimiz Hazreti
            Muhammed’e salât eyle.
            Allahım! Bütün melekler ve sırları adedince Efendimiz Hazreti Muhammed’e salât
            eyle.
            Allahım! Bütün melekler ve nurları adedince Efendimiz Hazreti Muhammed’e salât
            eyle.
            Allahım! Bütün melekler ve istiğfarları adedince Efendimiz Hazreti Muhammed’e
            salât eyle.
            Allahım! Bütün melekler ve bişaretleri adedince Efendimiz Hazreti Muhammed’e
            salât eyle.
            Allahım! Bütün melekler ve zikirleri adedince Efendimiz Hazreti Muhammed’e salât
            eyle.
            Allahım! Bütün melekler ve nefesleri adedince Efendimiz Hazreti Muhammed’e salât
            eyle.
            Allahım! Bütün melekler ve menzilleri adedince Efendimiz Hazreti Muhammed’e
            salât eyle.
            Allahım! Bütün melekler sayısınca ve onların kullukları kadar Efendimiz Hazreti
            Muhammed’e salât eyle.
            Allahım! Bütün melekler ve ibadetleri adedince Efendimiz Hazreti Muhammed’e salât
            eyle.
            Allahım! Bütün melekler ve makamları adedince Efendimiz Hazreti Muhammed’e
            salât eyle.
            Allahım! Bütün melekler ve onların güvenilirlikleri kadar Efendimiz Hazreti
            Muhammed’e salât eyle.
            Allahım! Bütün melekler ve şehadetleri adedince Efendimiz Hazreti Muhammed’e
            salât eyle.
            Allahım! Bütün melekler ve sesleri adedince Efendimiz Hazreti Muhammed’e salât
            eyle.
            Allahım! Sonsuz kudretinle beraber cezalandırmayıp gösterdiğin afv u müsamaha
            adedince Efendimiz Hazreti Muhammed’e salât eyle.
            Allahım! İlminle beraber gazap etmeyip sergilediğin hilmin adedince Efendimiz
            Hazreti Muhammed’e salât eyle.
            Allahım! Ezelî ilminle tek tek sayıp ortaya koyduğun her şey adedince Efendimiz
            Hazreti Muhammed’e salât eyle.
            Allahım! Kaleminin üzerinde cereyan ettiği şeyler adedince Efendimiz Hazreti
            Muhammed’e salât eyle.
            Allahım! Hükmünün nüfûz ettiği her şey adedince Efendimiz Hazreti Muhammed’e
            salât eyle.
            Allahım! En faziletli, En üstün salâvâtın ile Efendimiz Hazreti Muhammed’e salât
            eyle.
            Allahım! Bütün sayıları içine alacak bir salât ile Efendimiz Hazreti Muhammed’e
            salât eyle.
            Allahım! Bütün sınırları kuşatacak bir salât ile Efendimiz Hazreti Muhammed’e salât
            eyle.
            Allahım! Bir sınırı ve nihayeti olmayan salavât ile Efendimiz Hazreti Muhammed’e
            salât eyle.
            Allahım! Sonu olmayan ve asla tükenmeyen bir salât ile Efendimiz Hazreti
            Muhammed’e salât eyle.
            Allahım! Yüce Zâtınla ettiğin salavât ile Efendimiz Hazreti Muhammed’e salât eyle.
            Allahım! Yüce Zâtının varlığı devam ettikçe Efendimiz Hazreti Muhammed’e salât
            eyle.
            Allahım! Yüce Zâtın hep bâkî kaldıkça Efendimiz Hazreti Muhammed’e salât eyle.
            Allahım! İlmin dışında nihayet bulmayacak bir salât ü selâm ile Efendimiz Hazreti
            Muhammed’e salât eyle. Âline, ashâbına, Efendimiz’in kardeşleri olan enbiyaya (alâ
            nebiyyina ve aleyhimüsselâm), sıddıklara, şehitlere, salihlere ve bütün melaike-i kirama da
            salât ve selâm eyle Allahım!</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla.
            Allahım! Bütün yaratılanlar ve alıp verdikleri nefesler sayısınca Efendimiz Hazreti
            Muhammed’e salât eyle.
            Allahım! Bütün gök cisimleri ve menzilleri sayısınca Efendimiz Hazreti Muhammed’e
            salât eyle.
            Allahım! Semalar ve o semalardan inenler sayısınca Efendimiz Hazreti Muhammed’e
            salât eyle.
            Allahım! Semalar ve o semalara yükselenler sayısınca Efendimiz Hazreti
            Muhammed’e salât eyle.
            Allahım! Arz ve arzdan çıkanlar sayısınca Efendimiz Hazreti Muhammed’e salât eyle.
            Allahım! Arz ve arza girenler sayısınca Efendimiz Hazreti Muhammed’e salât eyle.
            Allahım! Yeryüzü ve üzerindeki bitkiler sayısınca Efendimiz Hazreti Muhammed’e
            salât eyle.
            Allahım! Arz ve üzerinde dolaşanlar sayısınca Efendimiz Hazreti Muhammed’e salât
            eyle.
            Allahım! Yeryüzü ve üzerinde yaşayanlar sayısınca Efendimiz Hazreti Muhammed’e
            salât eyle.
            Allahım!
            Allahım! Sema ve gölgeledikleri sayısınca Efendimiz Hazreti Muhammed’e salât eyle.
            Allahım! Arz ve üzerinde taşıdıkları sayısınca Efendimiz Hazreti Muhammed’e salât
            eyle.
            Allahım! Denizler ve kuşattıkları sayısınca Efendimiz Hazreti Muhammed’e salât
            eyle.
            Allahım! Aylar ve günleri sayısınca Efendimiz Hazreti Muhammed’e salât eyle.
            Allahım! Kullarından salât ü selâm okuyanlar sayısınca Efendimiz Hazreti
            Muhammed’e salât eyle.
            Allahım! Sonsuz ilmindekiler sayısınca Efendimiz Hazreti Muhammed’e salât eyle.
            Allahım! Rahmetinin kuşattıkları sayısınca Efendimiz Hazreti Muhammed’e salât eyle.
            Allahım! Kudretinin ihata ettikleri sayısınca Efendimiz Hazreti Muhammed’e salât
            eyle.
            Allahım! Bütün kullarının söylemekle mükellef bulundukları salavât sayısınca
            Efendimiz Hazreti Muhammed’e salât eyle.
            Allahım! Mahlûkattan gelip geçmiş olanlar sayısınca Efendimiz Hazreti Muhammed’e
            salât eyle.
            Allahım! Kulların içinde saîd ve bahtiyar kıldıkların sayısınca Efendimiz Hazreti
            Muhammed’e salât eyle.
            Allahım! Kulların içerisinde şakî ve bedbaht olanlar sayısınca Efendimiz Hazreti
            Muhammed’e salât eyle.
            Allahım! Mahlûkâtın sayısınca Efendimiz Hazreti Muhammed’e salât eyle.
            Allahım! Malûmâtın sayısınca Efendimiz Hazreti Muhammed’e salât eyle.
            Allahım! Arşının ağırlığı miktarınca Efendimiz Hazreti Muhammed’e salât eyle.
            Allahım! Yüce Zâtının hoşnutluğu kadar Efendimiz Hazreti Muhammed’e salât eyle.
            Allahım! Tekvînî ve teşrîî kelimelerin sayısınca Efendimiz Hazreti Muhammed’e salât
            eyle.
            Allahım! Kullarına bahşettiğin nimetler sayısınca Efendimiz Hazreti Muhammed’e
            salât eyle.
            Allahım! Bize emrettiğin keyfiyet ve kemmiyette Efendimiz Hazreti Muhammed’e salât
            eyle.
            Allahım! Sevip hoşnut olacağın surette Efendimiz Hazreti Muhammed’e salât eyle.
            Allahım! Zâkirler zikrettikçe Efendimiz Hazreti Muhammed’e salât eyle.
            Allahım! Gafiller gafletleri içinde çırpınıp durdukça Efendimiz Hazreti Muhammed’e
            salât eyle.
            Allahım! Bütün âlemler içinde Seyyidina İbrahim’e (aleyhisselâm) salât, selâm ve
            bereket ihsan ettiğin gibi, Efendimiz Hazreti Muhammed’e (sallallahu aleyhi ve sellem) ve
            ailesine de salât, selâm ve bereket ihsan eyle. Muhakkak ki Sen, her bakımdan hamde
            layık ve şanı yüce olansın.
            Allahım! Nuru ilkin yaratılmış olması hasebiyle bütün varlıklara sebkat eden
            Efendimiz Hazreti Muhammed’e salât eyle.
            Allahım! Zuhuru bütün âlemler için rahmet olan Efendimiz Hazreti Muhammed’e salât
            eyle.
            Allahım! Bizi bütün korku ve afetlerden koruyup kurtaracak bir salât ile Efendimiz
            Hazreti Muhammed’e salât eyle.
            Allahım! Bütün ihtiyaçlarımızın karşılanmasına vesile olacak bir salât ile Efendimiz
            Hazreti Muhammed’e salât eyle.
            Allahım! Bizi bütün günah ve kirlerden arındıracak bir salât ile Efendimiz Hazreti
            Muhammed’e salât eyle.
            Allahım! Yüce nezdinde bizi en yüksek derecelere çıkaracak bir salât ile Efendimiz
            Hazreti Muhammed’e salât eyle.
            Allahım! Dünyada ve âhirette, bizleri, bütün güzelliklerin, bütün hayırların en zirve
            noktasına ulaştıracak bir salât ile Efendimiz Hazreti Muhammed’e salât eyle.
            Allahım! Senin hoşnutluğuna ve Efendimiz’in hakkını edaya vesile olacak bir salât ile
            Efendimiz Hazreti Muhammed’e salât eyle.
            Allahım! O, Kainatın İftihar Tablosu’na, (benim için Allah’tan vesileyi dileyin, çünkü
            o Cennet’te bir konumdur ki, ona Allah’ın kullarından sadece birisi nâil olabilir.
            Umarım ki, o kul ben olayım. Öyle ise benim için vesileyi her kim Allah’tan dilerse
            şefaati hak eder) beyan-ı mübeccelindeki vesîleyi, yine en üstün mertebelerden biri
            olan fazileti ve en yüksek dereceleri ver. O’nu vaad ettiğin Makam-ı Mahmud’a eriştir.
            Allahım! O, Mefhar-i Enbiya’ya bizden hep güzellikler ulaştır. Bir ümmetten
            nebîlerine ulaştıracağın hayır ve güzelliklerin en güzelini ulaştır. O’nun üzerimizdeki
            büyük hakkını ödemeye gücümüz yetmez. O’nun hakkı olanı Sen lutfet Allahım!
            Efendimizin kardeşleri olan bütün nebîlere, sıddıklara, şehitlere, salihlere ve meleklere
            de salât ve selâm eyle.
            Allahım! Efendimiz Hazreti Muhammed’e salât eyle.
            Allahım! “Dönüp giden gece”ler ve “ağaran sabah”lar boyunca, karada, denizde,
            sabah, akşam, günün geç ve erken saatlerinde, öğle zamanı ve seher vakitlerinde,
            gecenin ve gündüzün her cüz’ünde bize bahşettiğin ikram ve ihsanlarından dolayı Sana
            sonsuz hamd ü senalar olsun.
            Ey Yüce Allahım! Tevfîkinle beni muvaffak eyledin. Diğer mümin kullarınla beraber
            velayetine alıp korudun. Bol lütufların ve akıp duran ihsanlarınla hep inayet eyledin.
            Her zaman muhafaza buyurdun ve hiçbir zaman takatimin üstünde yük yüklemedin. Ve
            bana hep ibadet ü taat yollarını gösterdin. Kendisinden başka bir ilah olmayan yegâne
            zât Sensin Allahım! Sen her zaman hâzır ve nâzırsın. Her şeyi görürsün ve hiçbir şey
            Sana gizli kalmaz. En gizli ve en karanlık noktalarda olup bitenler de Sana ayandır. Bir
            şeyin olmasını murad buyurduğunda, “ol” dersin ve o şey hemencecik oluverir.
            “Sübhan’dır, münezzehtir o Zât ki, her şey üzerinde hâkimiyet elindedir. Ve...
            hepinizin de dönüşü O’na olacaktır.” “İzzet ve kudret Rabbi olan senin Rabbin,
            onların bütün bâtıl iddialarından münezzehtir, yücedir. Selam bütün peygamberlere.
            Bütün hamdler Âlemlerin Rabbi Allah’adır.” Gerçek güç ve kuvvet yalnız Aliyy ü
            Azîm Allah’a aittir.
            Allahım! Peygamber Efendimiz Hazreti Muhammed’e (aleyhi ekmelüssalavât ve
            etemmütteslîmât) salât ve selâm eyle ve ey Erhamürrâhimîn, bütün bu salât ü selâmlar
            hürmetine benim günah ve hatalarımı bağışla. Dualarıma icabet buyur. Tevbelerimi
            kabul et.
            Allahım! Senin şanı yüce Nebîn, Habîbin ve Resûlün, Server-i Enbiya( aleyhi
            ekmelüttehâyâ) Efendimiz’e salât ve selâm eyle ve o salavât hakkı için dünyada ve ukbada
            benim bütün ihtiyaçlarımı gider. Ey Merhametliler Merhametlisi! Senin sonsuz
            rahmetine iltica ediyoruz. Benim ve hayatta olanı ve olmayanıyla bütün Müslümanların
            muhtaç bulunduğumuz şeyleri karşıla. “Ey Kerîm Rabbimiz, bizi ve bizden önceki
            mümin kardeşlerimizi affeyle ve içimizde müminlere karşı hiçbir kin bırakma!
            Rabbimiz! Duamızı kabul buyur, buyur ki Sen, Raûf ve Rahîm’sin.”
            Allahım! Geceyle gündüz yer değiştirdikçe; akşamları sabahlar, sabahları akşamlar
            takip ettikçe; geceler karanlığı, gündüzler de aydınlığıyla yenilenip durdukça ve
            kutuptaki yıldızlar birbirleriyle karşılaştıkça Efendimiz Hazreti Muhammed’e (sallallahu
            aleyhi ve sellem) ve aile fertlerine salât eyle. Bizden O’nun mübarek ruhuna ve ehl-i
            beytinin ruhlarına hediyeler ve selâmlar ulaştır.
            Allahım! Bütün dertler ve devaları sayısınca Efendimiz Hazreti Muhammed’e salât ve
            selâm eyle.
            Allahım! Kerem ve iyilik sahiplerinin başı, önü, öncüsü, piri ve seyyidi olan
            Efendimiz Hazreti Muhammed’e salât ve selâm eyle.</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            “Ey Allah! (3 defa)” “Ey Rahman! (3 defa)” “Ey Rahîm! (3 defa)” Ey Kendisinden başka
            ilah olmayan Allahım! İsteklerimi Sana arzediyorum. Ey Rahman Allahım! Ey Melik ve
            Kuddûs Allahım! Ey Müheymin ve Azîz Allahım! Ey Cebbâr ve Mütekebbir Allahım!
            Ey Hâlık ve Bâri’ Allahım! Ey Musavvir ve Ğaffâr Allahım! Ey Kahhâr ve Vehhâb
            Allahım! Ey Rezzâk ve Tevvâb Allahım! Ey Fettâh ve Alîm Allahım! Ey Kâbid(z) u
            Bâsıt Allahım! Ey Hâfid u Râfi’ Allahım! Ey Semî’ ve Basîr Allahım! Ey Hakem ve
            Adl Allahım! Ey Latîf ve Habîr Allahım! Ey Ğafûr ve Şekûr Allahım! Ey Hafîz ve
            Mukît Allahım! Ey Hasîb ve Celîl Allahım! Ey Kerîm ve Rakîb Allahım! Ey Vâsi’ ve
            Hakîm Allahım! Ey Vedûd ve Mecîd Allahım! Ey Bâis ve Vâris Allahım! Ey Allahım,
            ey Seyyidler Seyyidi Seyyidü’s-sâdât! Ey Allahım, ey dualara icabet eden Mücîbü’ddeavât!
            Ey Allahım, ey dereceleri yükselten Refîu’d-derecât! Ey Allahım, ey iyilik ve
            güzelliklerin gerçek sahibi Veliyyü’l-hasenât! Ey Allahım, ey bahşettiği nimetlere
            büyük bereketler ihsan eden Azîmü’l-berekât! Ey Allahım, ey kusur ve günahları
            bağışlayan Ğâfiru’s-seyyiât! Ey Allahım, ey kullarının istek ve ihtiyaçlarını karşılayan
            Mu’tiyü’l-mes’ûlât! Ey Allahım, ey bütün sesleri duyan Sâmiu’l-esvât! Ey Allahım, ey
            belaları def’ eden Dâfiu’l-beliyyât! Ey Allahım, ey bütün sırları ve gizli şeyleri bilen
            Âlimü’s-sirri ve’l-hafiyyât!
            Ey Yüce Allahım! Sen Sübhansın; bütün noksanlardan pak ve Müberra, ehl-i dalâletin
            bâtıl fikirlerinden münezzeh ve muallâ, kâinatın bütün kusurlarından mukaddes ve
            muarrâsın. Ey Yüce Zâtından başka hiçbir ilah olmayan Allahım! Bizi dünyanın ve
            âhiretin bütün afetlerinden muhafaza buyur. Ey Allahım, ey merhameti en güzel, en
            hayırlı olan! Ey Allahım, ey en güzel şekilde koruyan! “Ey Allah! (3 defa)” “Ey Rahman!
            (3 defa)” “Ey Rahîm! (3 defa)” “Ey Azîz! (3 defa)” Ey sebebiyet verenlere göre zararları
            yaratan D(z)ârr! Ey en ince noktalarına kadar her şeyi görüp bildiği halde Kendisi bir
            Mevcûd-u Meçhûl olan, veraların verasında bulunan Latîf! Ey uyku gibi, mahlûkata
            mahsus avârızdan münezzeh olan Kayyûm! Ey her an ayrı bir şe’nde bulunan, kâinattaki
            tasarrufunda bir fâsıla olmayan Dâim! Ey ölüm Kendisine asla uğramayan ve
            uğramayacak olan, hayatı Kendinden, ebedî hayy olan Hayy! Ey Gâlib-i Mutlak olan
            Mâlik! Ey Kendisi için fenâ söz konusu olmayan Bâkî! Ey keremi vasfedilemeyecek
            kadar bol Kerîm! Ey her şeyi Kendine mahsus basarla, şeksiz şüphesiz, apaçık gören!
            Ey her şeyi tastamam bilen ve unutma gibi, yaratılmışlara mahsus avârızdan berî olan!
            Ey Allahım, ey Beyt-i Haram’ın Rabbi! Ey Allahım, ey Mescid-i Haram’ın Rabbi! Ey
            Allahım, ey nurun ve zulmetin, hem aydınlıkların hem de karanlıkların Rabbi! Ey bütün
            medh ü selâmlar Kendisine râci olan, bütün tahiyyât ve selâmların Rabbi! Ey Allahım,
            ey zıddı olmayan tek, Ehad! Ey Allahım, ey bütün kusurlardan Müberra olan ve her şey
            Kendisine muhtaç bulunan Samed! Ey Allahım, ey ikincisi, eşi, benzeri olmayan Vitr!
            Ey Allahım, ey şebîh ve benzeri olmayan Mevsûf! Ey Allahım, ey katiyen bir vezîr,
            muîn ve yardımcıya ihtiyaç duymayan Rabb! Ey Allahım, ey hiçbir kimseye ve hiçbir
            şeye muhtaç olmayan Ğaniyy! Ey Allahım, ey eşi ve dengi olmayan Melik! Ey Allahım,
            ey misli ve benzeri bulunmayan Mevcûd-u Mutlak! Ey Allahım! “Ey Rabbim! Sensin
            İlah, Senden başka yoktur ilah! Sübhansın, bütün noksanlardan münezzehsin,
            yücesin! Doğrusu kendime zulmettim, yazık ettim. Affını bekliyorum Rabbim!”
            Sübhansın Allahım; Seni kemâl üzere tesbih eder ve yine Sana hamd ederim. İsmin,
            Zâtın pek yücedir. Celâl ve azametin pek âlîdir. Senden başka Ma’bud bi’l-hak yoktur.
            Allah’tan başka ilah yoktur. “De ki, O Allah’tır, gerçek ilahtır ve birdir. ” Allah’tan
            başka ilah yoktur. “Allah Samed’dir.” Allah’tan başka ilah yoktur. “Doğurmamıştır.”
            Allah’tan başka ilah yoktur. “Doğurulmamıştır.” Allah’tan başka ilah yoktur. “Hiçbir
            şey O’na denk olmamıştır.”
            Allah’tan başka ilah yoktur. Hazreti Muhammed (aleyhi elfü elfi salâtin ve selâm)
            Habîbullah’tır. Allah’tan başka ilah yoktur. Hazreti Âdem (aleyhisselâm) Safiyyullah’tır.
            Allah’tan başka ilah yoktur. Hazreti Nuh (aleyhisselâm) Neciyyullah’tır. Allah’tan başka
            ilah yoktur. Hazreti İbrahim (aleyhisselâm) Halîlullah’tır. Allah’tan başka ilah yoktur.
            Hazreti Musa (aleyhisselâm) Kelîmullah’tır. Allah’tan başka ilah yoktur. Hazreti İsa
            (aleyhisselâm) Ruhullah’tır. Allah’tan başka ilah yoktur ve Server-i Enbiya, Fahr-i Kainat
            Efendimiz Hazreti Muhammed (aleyhisssalâtü vesselâm) Resûlullah’tır. Allah’tan başka ilah
            yoktur. Tek ilah O’dur. O’nun ortağı yoktur. Mülk O’nundur; hamd de O’nadır. O her
            şeye gücü yeten Kâdir-i Mutlaktır.
            İsm-i Celîl Duası
            Rahman ve Rahîm Allah’ın adıyla
            Celîl ve Cebbâr Allah’tan başka ilah yoktur. Vâhid ve Kahhâr Allah’tan başka ilah
            yoktur. Her şeyi bilen ve bazı şeyleri örten Muttali’ ve Settâr Allah’tan başka ilah
            yoktur. Geceyi ve gündüzü yaratan Allah’tan başka ilah yoktur. Allah’tan başka ilah
            yoktur. O’nun şerîki yoktur. Bir tek ilah O’dur. Biz de yalnız O’na hamd ederiz.
            Allah’tan başka ilah yoktur. O’nun şerîki yoktur. Bir tek ilah O’dur. Biz de yalnız O’na
            şükrederiz. Allah’tan başka ilah yoktur. O’nun ortağı yoktur. Bir tek ilah O’dur. Hazreti
            Muhammed (aleyhi ekmelüssalavât ve etemmütteslîmât) Allah’ın şanı yüce Resûlüdür. Hayy ve
            Kayyûm O’dur. Ey Hayy u Kayyûm! Allah’ın salât ve selâmı, kullarının en hayırlısı
            olan Efendimiz Hazreti Muhammed’e, âline ve bütün ashâbına olsun. Âmin!
            Ey şanı yüce Allahım! Ey Merhametliler Merhametlisi! Merhametine dehâlet
            ediyorum. Ne olur, ben(den)i bağışla.</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Enes ibn Mâlik (radıyallahu anh) rivayeti: Allahım! Yalnız Sana hamd ediyorum.
            Senden başka ilah yoktur. İhsanları nihayetsiz Mennân Sensin. Ey şefkati ve ihsanı bol
            Hannân u Mennân! Ey gökleri ve yeri eşsiz şekilde yaratan! Ey celâl ve ikram sahibi
            Allahım! Bunları ikrar ve itiraf ediyor, Senden dileniyorum: Efendimiz Hazreti
            Muhammed’e ve güzide ailesine salât eyle. Sen Merhametliler Merhametlisisin.
            Merhametine sığınıyorum, lütfen ve keremen, ihtiyacımı lutfet.
            Sa’d ibn Ebî Vakkâs (radıyallahu anh) rivayeti: “Ya Rabbî! Sensin İlah, Senden başka
            yoktur ilah! Sübhansın, bütün noksanlardan münezzehsin, Yücesin! Doğrusu kendime
            zulmettim, yazık ettim. Affını bekliyorum Rabbim!”
            Büreyde (radıyallahu anh) rivayeti: Ey Yüce Allahım! Dilenmek için kapına geldim.
            Şehadet ederim ki, yegâne ilah Sensin. Senden başka bir ilah yoktur. “Ne doğurulmuş,
            ne de doğmuştur” hakikatinin yegâne sahibi, Ehad ve Samed yalnız Sensin.
            Esmâ bint-i Zeyd (radıyallahu anhâ) rivayeti: “Elif. Lâm. Mîm. Allah’tan başka ilah
            yoktur. Hayy’dır, Kayyûm’dur. ” “Sizin ilahınız tek bir ilahtır. O’ndan başka bir ilah
            yoktur. O Rahman’dır, Rahîm’dir.”
            Muaz ibn Cebel (radıyallahu anh) rivayeti: Ey celâl ve ikram sahibi!
            Muaz ibn Cebel’e (radıyallahu anh) ait diğer rivayet: Ey Yüce Allahım! İhtiyaçlarımı
            yalnız Sana arz ediyorum. Yegâne ilah Sensin. Senden başka bir ilah yoktur. “Ne
            doğurulmuş, ne de doğmuştur” gerçeğinin biricik sahibi, Ehad ve Samed de yalnız
            Sensin.
            Ebû Ümâme el-Bâhilî (radıyallahu anh) rivayeti: Ey Merhametliler Merhametlisi! Sana
            teveccüh ettim, yüzümü yalnız Sana döndüm.
            İbn Abbas (radıyallahu anh) rivayeti: Allahım! Senden en yüce, en azîz, en ulu ve en
            kerîm ismin hakkı için istiyorum.
            Ebu’d-Derdâ ve İbn Abbas (radıyallahu anhuma) rivayeti: Rabbim! Rabbim!
            Hazreti Aişe (radıyallahu anhâ) rivayeti: Ey Rabbim! Ey Rabbim!
            Muaviye (radıyallahu anh) rivayeti: Allah’tan başka ilah yoktur. Büyük Allah’tır.
            Allah’tan başka ilah yoktur. Bir tek ilah O’dur. O’nun ortağı yoktur. Mülk O’nun, hamd
            O’nadır. O her şeye gücü yeten Kudreti Sonsuz’dur. Allah’tan başka ilah yoktur. Gerçek
            havl ve kuvvet yalnız Aliyy ü Azîm Allah’a aittir ve O’nun lütfu iledir.
            Ubâde ibn es-Sâmit (radıyallahu anh) rivayeti: Allah’tan başka ilah yoktur. Bir tek ilah
            O’dur. O’nun şerîki yoktur. Mülk O’nundur; hamd de O’nadır. O’nun sonsuz gücü her
            şeye yeter. Hamd Allah’a mahsustur. Allah Sübhan’dır. Allah’tan başka ilah yoktur.
            Büyük Allah’tır. Havl ve kuvvet sahibi yalnız Aliyy ü Azîm Allah’tır.
            İmam Taberânî (rahimehullah) rivayeti: Allah’tan başka ilah yoktur. Bir tek ilah O’dur.
            O’nun şerîki yoktur. Mülk O’nundur; hamd de O’nadır. O’nun sonsuz gücü her şeye
            yeter. Havl ve kuvvet sahibi yalnız Aliyy ü Azîm Allah’tır.
        </turkce>
        <anlam></anlam>
        <adet>3</adet>
    </dua>



    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Hazreti Âdem’in (a.s.) Tesbîhi
            Allahım! Senden başka ilah yoktur; Seni tesbih eder ve Sana sonsuz hamd ü senâlarımı
            sunarım. Rabbim! Doğrusu ben bir hata işleyip nefsime zulmettim. Sen bağışlayanların
            en hayırlısısın; beni de bağışlamanı dilerim. Tevbemi de kabul buyur, buyur ki, Sen
            Sana teveccüh edenleri asla mukâbelesiz bırakmayacak kadar merhamet Sahibi bir
            Erhamürrâhimînsin.
            Hazreti Âdem’in (a.s.) Bir Duası
            Allahım! Efendimiz Hazreti Muhammed ve aile efradı hakkı için Sana yalvarıyorum.
            Sen her türlü noksandan münezzeh ve müberrâsın; bütün hamd ü senâlar da yalnız
            Sana’dır. Ben bir kusur işledim ve nefsime zulmettim. Ne olur Rabbim, beni bağışla.
            Bağışla ki, günahları Senden başka bağışlayacak hiçbir kimse yoktur. Rabbim! Tevbemi
            de kabul buyur, kabul buyur çünkü Sen kullarının tevbelerini teveccühsüz bırakmayan
            sonsuz merhamet sahibi bir Tevvâb ü Rahîm’sin.
            Hazreti Âdem’e (a.s.) Ait Başka Bir Dua
            Hayatı Kendinden, Kendi Kendine kâim, gökleri ve arzı yaratan celâl ve ikram sahibi
            Rabbim! “Senden başka yoktur ilah. Sübhansın, bütün kusurlardan münezzehsin.
            Doğrusu ben kendime zulmettim, yazık ettim. Affını bekliyorum Rabbim!”
            Hazreti Âdem’e (a.s.) Ait Başka Bir Dua
            Allahım! Senden kalbimi ebediyyen marifetinin nurlarıyla ihya etmeni diliyorum. “Ey
            Allahım!” Ey Erhamürrâhimîn! Lütf u kereminle dînî hayatımızı her türlü arızadan sâlim
            kılmanı, son nefesimizde imanımızı muhafaza buyurmanı, merhameti olmayan zalimleri
            bize musallat etmemeni ve bu kapıkullarını dünyada da, âhirette de en hayırlı şeylerle
            rızıklandırmanı diliyoruz. Sen her şeye Kadîrsin Allah’ım; dualara icabet edecek olan
            da yalnız Sensin; bizim dualarımızı da kabul eyle.
            Hazreti Âdem’e (a.s.) Ait Diğer Bir Dua
            Azîz ve Ğaffâr olan Allahım! Fazlın ve kereminle bizi Cehennem ateşinden koru ve iyi
            kullarınla beraber Cennet’ine al! Ey kullarını esmâ-i hüsnâsının ve sıfât-ı ulyâsının
            değişik tecellîleriyle hâlden hâle sokan Rabbim! Bizim hâlimizi en güzel hâle tebdîl
            eyle.
            Hazreti Âdem’e (a.s.) Ait Başka Bir Dua
            Allahım! Hidayete erdiren sadece ve sadece Sensin; benim itimadım da yalnız
            Sana’dır. Sendendir inayet ve tevfîk ve Sensin en güzel Refîk!
            Hazreti Âdem’e (a.s.) Ait Başka Bir Dua
            Yüce Allahım! Gizlimi de açığımı da bilen yalnız Sensin; n’olur i’tizarımı kabul
            buyur. İhtiyacım olan şeylere nigahban olan da bir tek Sensin; ihsanla muamele et ve
            lütfen, keremen dileklerimi karşılıksız bırakma! İçimden geçen şeyleri de sadece Sen
            bilebilirsin; günahlarımı mağfiret buyur. Rabbim! Kerem ve ihsan deryandan kalbimle
            bütünleşecek bir iman ve başıma gelen şeylerin, aksine ihtimal vermeyecek şekilde
            sadece Senin takdir buyurdukların olduğuna inanacak ölçüde bir yakîn diliyorum. Yüce
            Mevlâm! Gönlümde icraât-ı sübhaniyene karşı açık-gizli zerre ağırlığınca bir itiraz
            hissi bırakma ve beni, hakkımda hükmettiğin hususların tamamında rızadâde eyle.
            Hazreti Nuh’un (a.s.) Tesbîhi
            Hiç kimseye muhtaç olmayan, bütün hamdlerin biricik mercii, icraatı ve tecellîleriyle
            hep müstesna güzellikler sergileyen, merhameti, şefkati bol Rabbim! Seni her türlü
            noksan sıfatlardan tenzih ederim.
            Hazreti İbrahim’in (a.s.) Tesbîhi
            Ululuk ve azametiyle beraber yarattıklarına onlardan daha yakın olan, Nuh nebîyi
            sâhil-i selâmete çıkaran, Âdem’in (aleyhisselâm) zellesini bağışlayıp evbesini kabul eden,
            gecenin zulmeti ve gündüzün aydınlığı yüce şanını takdis eden Rabbim! Seni bütün
            eksikliklerden tenzih ederim!
            Hazreti İsmail’in (a.s.) Tesbîhi
            Kalblerin derinliklerinden geçen mülahazalara bile muttali olan, Kendisine göklerde
            ve yerde hiçbir şeyin gizli kalmadığı, Raûf ve Rahîm Rabbim! Sübhansın, bütün
            kusurlardan münezzehsin.
            Hazreti İshak’ın (a.s.) Tesbîhi
            Hiçbir şekilde dengi ve benzeri olmayan yegâne Rabbim! Azameti başları döndüren,
            Yüceler Yücesi Allahım! Sübhan Sensin; bütün kusurlardan, noksan sıfatlardan ve
            aczden münezzehsin.
            Hazreti İshak’ın (a.s.) Duası
            Ey tasaları gideren, gam ve kederlerden kurtuluş yolları yaratan ve ızdırar içinde
            kıvranan kullarının dualarına her zaman cevap veren Allahım! Dünyada da, âhirette de
            Rahman ve Rahîm yalnız Sensin. Kulluğumu sadece Sana bağladım. Ümit ettiğim
            hususların gerçekleşmesini de yalnızca Senden beklerim; ne olur, yüce nezdinden
            göndereceğin rahmet tecellîleriyle beni de sırılsıklam hale getir; getir ki Senden başka
            hiç kimsenin kapısında merhamet dilenciliği yapma zavallılığına düşmeyeyim!
            Hazreti Eyyub’un (a.s.) Tesbîhi
            Nefislerde ürperti ve haşyet hâsıl eden, her türlü güzelliğin biricik kaynağı, kadri
            yüce, şanı yüksek, hamd ü senaların yegâne mercii, ilim ve rahmetiyle bütün varlığı
            kuşatan, her şeyiyle nâmütenâhî olan, kat’iyen hiç kimseye muhtaç olmayan ve hoşnut
            olduğu kullarının üzerindeki belaları def’ ü ref’eden Rabbim! Seni bütün eksik ve
            kusurlardan tenzih ederim.
            Hazreti Salih’in (a.s.) Tesbîhi
            Eşi-benzeri olmayan Sultanlar Sultanı, mutlak fazl ve şeref sahibi, olup biten her şeyi
            görüp hıfzeden ve Yüce Zâtından hiçbir şey saklanamayan, hiçbir şeye ve hiçbir
            kimseye asla muhtaç olmayan, bütün varlığın sahibi, Ferd, Vitr, Azîm, A’zam, Vâhid,
            Ehad, Mâcid, Hafîz, Ğaniyy Rabbim! Sübhan Sensin, her türlü noksandan sonsuz defa
            münezzeh ve berîsin.
            Hazreti Yunus’un (a.s.) Tesbîhi
            Ey acz, kusur, ihtiyaç, zaruret gibi noksanlıklardan münezzeh ve müberrâ olan
            Rabbim! Yegâne hüküm verici Sensin. Yarattıklarını kusursuz şekilde yaratan Hâlık
            Sen, her şeye gücü yeten Kâdir ü Muktedir Sen, bütün hamd ü senaların tek mercii Azîm
            Sen, bütün hakikatlerin verasında Hakikatü’l-Hakâik (Hakikatler Hakikati) Sen, dilediği
            zaman sıkan, dilediği zaman genişleten Kâbıd(z) u Bâsıt Sen, kullarına faydalı şeyler
            ihsan eden Nâfi’ Sen, her zaman hak ile hükmeden ve hükmünü gerçekleştiren Hâkim-i
            Mutlak da Sensin.
            Hazreti Yakub’un (a.s.) Tesbîhi
            Ey inananların recâ ve ümit kaynağı Rabbim! Ümitsizliğe düşmeme müsaade etme! Ey
            rahmetiyle yardım talebinde bulunanların yardımına koşan Allahım! Bu çaresiz ve
            kimsesiz kalmış kuluna da inayet elini uzat! Ve ey tevbe ile Hak kapısına yönelenlerin
            teveccühlerini karşılıksız bırakmayan Yüce Mevlâm! Gidecek başka hiçbir kapısı
            olmayan bu zavallı kulunun tevbesini de kabul buyur; ne olur!
            Hazreti Yusuf’un (a.s.) Tesbîhi
            Rabbim Rahîm’sin, günahkârları cezalandırmakta acele etmezsin; Rakîb ismiyle
            müsemmasın, görür ve işitirsin, Senden hiçbir şey gizli kalmaz/kalamaz; iyilik ve
            ihsanına hudut yoktur; Ğaniy-yi Mutlak’sın, hiçbir nesneye muhtaç olmazsın. Rabbim,
            Sübhansın, bütün eksikliklerden fersah fersah uzaksın.
            Hazreti Yusuf’un (a.s.) Duası
            Ey bütün sanat güzellikleriyle donatılmış varlığın Sânii olan, kırık ve mahzun
            gönülleri onaran, yalnızlık derdine düşmüşleri yüce dostluğuyla onurlandıran, gurbet
            acısı çekenlere derman olan, uzak düşmüşlerin sinelerini yakınlığının huzuruyla
            dolduran, her fısıltıyı duyan, her toplulukta hazır bulunan ve her şeye her zaman galip
            olup, hiçbir kuvvet Kendisine üstün gelemeyen Rabbim! Rahmet, inayet, şefkat, re’fet,
            kerem ve ihsanına sığınıyor, içine düştüğüm sıkıntı ve tasalardan kurtulabilmem için
            fereç ve mahreç yolları lutfetmeni, gözümden bütün varlığın silinip gideceği ölçüde
            kalbimi mukaddes sevginle lebâleb doldurmanı ve gönlümü başka hiçbir kapıya ihtiyaç
            hissetmeyecek kadar reca hisleriyle donatmanı dileniyorum. Kapından eli boş geri
            çevirip de beni inkisara uğratma Allahım! Ne olur Allahım, ne olur!
            Hazreti Yusuf’un (a.s.) Bir Başka Duası
            Ey feryat edenlerin çığlıklarına cevap veren, yardım talebinde bulunanların imdadına
            yetişen, hüzne kapılanların gamlarını izale eden merhameti Sonsuz Rabbim! Hâlimi
            görüyor, durumumu biliyorsun; hepsi bütünüyle Sana ayan; göstereceğin çıkış yollarıyla
            ol dertlerime derman!
            Hazreti Musa’nın (a.s.) Tesbîhi
            Kâinat denilen memleketinde hiçbir varlığa kat’iyen zulümde bulunmayan ve onların
            haklarını zayi etmeyen, yüceliğiyle beraber kullarına yakınlardan daha yakın,
            yakınlığıyla beraber ululardan daha ulu, saltanatında sonsuz kudret, mülkünde nihayetsiz
            izzet sahibi olan Yüce Rabbim Sübhan’dır, bütün kusurlardan münezzeh ve müberrâdır.
            Allahım! “Lâ havle velâ kuvvete illâ billahilaliyyilazîm” bitmez tükenmez hazinesinin
            Sahibi olarak, kapısında yardım talebiyle beklenilecek biri varsa o da şüphesiz Sensin.
            Hamd ü senâ da yalnız Sanadır. Biz de Sana hamdediyor, ihtiyaçlarımızı Sana
            arzediyoruz.
            Allahım! Düşmanlarım(ız)ın hayırlarını gözlerinin arasına, şerlerini de ayaklarının
            altına koy.
            Allahım! Ancak Senin inayetinle düşmanlık besleyenlerin şerlerini def’ edebilirim;
            bunun için de yüce dergâhından yardım dileniyor, izzet ve kudretine sığınıyorum.
            Allahım! Sen azametinle Arş’a istiva buyurmuşsun; kullarından hiç kimsenin gücü
            Senin bu ululuğunu vasfetmeye yetmez.
            Şanı ne uludur Yüce Allah’ın; yoktur O’ndan başka hiçbir ilah; Sübhan’dır, her şeyi
            bilen yalnız O’dur. Muhammed (aleyhisselâm) O’nun resûlüdür. O yüceler yücesi Rab
            Halîmdir, Kerîmdir, Arş-ı a’zamın sahibidir. Benim ve bütün mahlûkatın bütün hamd ü
            senâları Âlemlerin Rabbi O Allah’adır.
            Hazreti Harun’un (a.s.) Tesbîhi
            Her şe’ninde medhe layık, bütün şuûnatında mecd, sena ve ululuk sahibi Allah
            Sübhan’dır. Bu yüce hakikat, tesbih-i izzette, “sübhanallahilazîmi ve bihamdihî/Azamet
            tahtının biricik sahibi Allah Sübhan’dır ve hamd O’na mahsustur” şeklinde zâhir
            olmuştur.
            Hazreti Yahya’nın (a.s.) Tesbîhi
            Sonsuz kudretine hiçbir şeyin halel getiremeyeceği, hiçbir karşılığın şükrünü îfâya
            yetemeyeceği ve O’ndan gayrı hiçbir kimsenin ölülere hayat veremeyeceği yüceler
            yücesi Allah her türlü noksan ve eksik sıfatlardan sonsuz defa münezzehtir.
            Hazreti İsa’nın (a.s.) Tesbîhi
            Ölüleri diriltecek, dilediğini dilediğine sahip yapan, her dâim Kendi Kendine kâim
            olan Allah, bir eksiklik olarak mülahaza edilebilecek her türlü vasıftan evvel-âhir
            berîdir.Ve bütün hamd, şükür ve senâların biricik mercii ve azamet tahtının sultanı yine
            O Yüce Allahtır.
            Gaybın Son Habercisi Nebîler Serveri Peygamber Efendimiz Hazreti
            Muhammed’in (s.a.s.) Tesbîhi
            Kulları için tasalardan kurtuluş yolları yaratan, gönüllerdeki keder ve hüzünleri
            gideren, ızdırar içinde kıvranan kullarının dualarına cevap veren ve dünyada da âhirette
            de Rahmâniyet ve Rahîmiyetiyle muamele eden ve edecek olan Rabbim! Sübhansın Sen,
            her türlü eksiklik ve kusurdan tenzih ederim Seni ben!
            Efendimiz’in (s.a.s.) Bir Duası
            Allahım! Kalbimi nifaktan, amellerimi riyadan, gözlerimi de bakmamaları gereken
            şeylere bakmak suretiyle hıyanet etmekten koru! Sen ihanet eden gözleri de, kalblerin en
            uzak noktalarında deveran eden mülahazaları da en iyi bilirsin. Rabbim! Sübhan Sensin,
            hamd ü sena da bir tek Senin şanına yaraşır. Ne olur, günahlarımı mağfiret buyur.
            Rızkımı genişlet. Ahlâkımı güzelleştir. Kazancımı tertemiz eyle. Rızık olarak
            lütuflandırdığınla kanaat etme mülahazalarını kalbime perçinle. Nefsimin gidip şer’-i
            şerîfinde men’ettiğin şeylere bulaşmasına izin verme ve hoşnutluğunla âbâd etmeden
            evvel beni bu dünyadan çıkarma, ey merhametlilerin en merhametlisi olan Rabbim!
            Efendiler Efendisi’nin Bir Başka Duası
            Allahım! Ömrümün en bereketli zaman dilimini âhir ömrüm, en faziletli amellerimi
            hayatımın sonuna doğru işlediğim ameller ve en hayırlı günlerimi Sana kavuşacağım
            günler eyle. Amin!
            Peygamber Efendimiz’in (s.a.s.) Hira Otağında İken Okumuş Olduğu Dua
            Ey yalnızlık vahşetinden elem çekenlere enîs olan, ümitsizlik uçurumlarının
            kenarlarında dolaşanlara kol-kanat geren, sermayesi tükenen müflislere zenginlik, zayıf
            düşen bîçarelere güç-kuvvet kaynağı olan, hazinesini fakirlerin, dergâhını gariplerin
            müracaat mahalli yapan, celâl ve azametiyle eşi ve benzeri olmayan, fazl u keremi bol,
            cömertlikle maruf Rabbim! Dara düştüğüm şu zamanda ne olur inayet elini bana da uzat!
            Azrail’in (a.s.) Tesbîhi
            Yüce Zâtı kudret ve bekâ ile izzet sahibi olan, kullarını mevt ve fenâ/fânilik ile
            hükmüne râm eden Allah Sübhan’dır. Hakem ve Adl Allah Sübhan’dır. Celâl ve ikram
            sahibi Allah Sübhan’dır. Azamet sahibi Allah’tan başka bir ilah yoktur. Ben de, O Azîm
            Allah’a iman ettim. Azîm Allah’tan başka ilah yoktur ve gerçek havl ve kuvvet O Aliyy
            ü Azîm’e aittir.
            Mikail’in (a.s.) Tesbîhi
            Bütün meleklerin ve Cebrâîl’in Rabbi, Sübbûh ve Kuddûs’tür; her türlü kemâl
            evsâfıyla mevsûf, bütün noksanlardan berî ve Zâtında mukaddes ve münezzeh,
            fiillerinde mutahhir ve munazziftir. Rubûbiyetinde şerîki yoktur; bütün varlığın yegâne
            Rabbidir. O Aliyy ü Azîm Allah Sübhan’dır.
        </turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Hulefâ-i Râşidîn Efendilerimizi Daha Çok Sevmek ve Onların Sevgisine Mazhar
            Olmak İçin Yapılacak Dua
            Allahım! Hazreti Ebû Bekir, Hazreti Ömer, Hazreti Osman, Hazreti Ali, Hazreti
            Hasan, Hazreti Hüseyin, Hazreti Hamza ve Hazreti Abbas efendilerimize, onlar gibi
            Kur’ân yolunun sevdalısı olan bütün inananlara, onlara muhabbet duyup tâbî olanlara
            hep merhamet buyur; onlardan razı ve hoşnut ol ve bizi de onlarla ve onlar gibi salih
            kullarınla beraber haşreyle. Amin!
            Hazreti Hamza’ya (r.a.) Ait Bir Dua
            Kudreti bütün güç ve kuvvetlerin üstünde olan Allahım! Asla sarsılmayan ve
            engellenemeyen meşîetinle, bu kimsesi olmayan nâçar kulunu sıyanet buyur. Fazl u
            kereminle rızıklandır ve her zaman emir buyurduğun hususlara riayet eden, kulluğun
            özünü kavramış bahtiyarlardan eyle. Bunları hududu olmayan ihsan ve lütuflarından
            diliyor ve dileniyorum, ey merhametlilerin en merhametlisi olan Allahım!
            Hazreti Abdullah ibn Mes’ud’a (r.a.) Ait, Korkulardan Emin Olmak İçin
            Okunabilecek Bir Dua
            Yedi kat göklerin ve içindekilerin, Arş-ı a’zamın, Cebrâîl, Mîkâîl ve İsrâfîl’in Rabbi
            olan Yüceler Yücesi Allahım! Hakkımda haksız yere düşmanlık ve kin besleyen (şu)
            kimselerin, taraftar ve yandaşlarının verebilecekleri zararlara, azgınlık ve taşkınlıklara
            karşı koruyup kollayanım Sen ol! Azîz ve Celîl yalnız Sensin; Senden başka hiçbir ilah
            yoktur ve olamaz da. Gerçek güç ve kuvvet sadece ve sadece Sana aittir. Çünkü Sen, “lâ
            havle ve lâ kuvvete illâ billahilaliyyilazîm” bitip tükenmez hazinesinin yegâne
            mâlikisin.
            Hazreti Enes ibn Mâlik’in (r.a.) Virdi
            Yüceler Yücesi Allah’ın yegâne ilah olduğunu ikrar edenlerin söyledikleri tehlîller
            adedince “Lâilâheillallah. (3 defa)” O’nun büyüklüğünü vird edinenlerin tekbîrleri
            adedince “Allahuekber. (3 defa)” O’nun her eksiklikten münezzeh ve her kemâl ile
            muttasıf bulunduğunu seslendirenlerin tesbihatı adedince “Sübhanallah. (3 defa)” Ve
            bağışlanma dileyenlerin istiğfarları adedince “Estağfirullah. (3 defa)”
            Hiç şüphe yok ki, gerçek havl ve kuvvet yalnız Aliyy ü Azîm Allah’a aittir ve O’nun
            lütfu iledir. Allah bize yeter; O ne güzel Vekîl’dir! Allah’ın olmasını dilediği olur,
            olmamasını dilediği de olmaz. “Bilirim ki, Allah her şeye Kâdirdir.” “Allah her şeyi
            ilmiyle kuşatmış” ve tek tek sayıp ortaya koymuştur.
            Allahım! Efendimiz Hazreti Muhammed’e (sallallahu aleyhi ve sellem), tertemiz, pırıl pırıl
            ailesine, kerem ve iyilik temsilcileri olan ashâbına salât ve selâm eyle.
            Gerçek güç ve kuvvet, yalnız ululuk ve azamet sahibi Cenab-ı Allah’a aittir.
            İlahî! Senden emân diliyorum. “O gün ki, ne mal, ne mülk, ne evlat insana fayda
            eder. O gün insana fayda sağlayan tek şey, Allah’a temiz bir kalble gelmesi olur”
            hakikatinin yaşanacağı günün dehşetinden el-emân, el-emân! “O gün zalimlere
            mazeretleri fayda sağlamaz. Onlara sadece lânet vardır! Onlara sadece kötü bir yurt
            vardır” gerçeğinin apaçık görüleceği günün dehşetinden el-emân, el-emân! “Öyle bir
            günden çekinin ki, o gün hiçbir baba evladına asla fayda veremez, evlat da babasına
            fayda sağlayamaz. Allah’ın vaadi elbette gerçektir” beyanıyla haber verilen günün
            dehşetinden el-emân, el-emân! “İşte o gün kişi kardeşinden, annesinden ve
            babasından, eşinden ve evlatlarından bile kaçar. O gün onlardan her birinin
            başından aşkın derdi ve tasası vardır ” âyet-i kerîmesinde anlatılan günün dehşetinden
            el-emân, el-emân! “O, kimsenin kimseye hiç fayda veremeyeceği bir gün! O gün, bütün
            hüküm yalnız Allah’ın” ihbarıyla haber verilen günün dehşetinden el-emân, el-emân!
            Emân diliyorum Allahım Senden, emân diliyorum.
            Mevlâm! Yüce Mevlâm! Sen Mevlâsın, ben de Senin kulunum; bir kula Mevlâsından
            başka kim merhamet eder ki! Mevlâm! Mevlâm! Sen Mâliksin, ben de Senin kölenim;
            bir köleye sahibinden başka kim merhamet eder ki! Mevlâm! Mevlâm! Sen Hâlık’sın,
            ben de Senin mahlûkunum; bir mahlûka Hâlıkından başka kim merhamet eder ki!
            Mevlâm! Mevlâm! Sen Rezzâk’sın, ben de Senin merzûkunum; rızka muhtaç birine
            Râzıkından başka kim merhamet eder ki! Mevlâm! Mevlâm! Sen sonsuz kudret sahibi
            Kaviyy’sin, ben de zayıf bir bîçareyim; zayıf bir bîçareye Sonsuz güç sahibi Rabbinden
            başka kim merhamet eder ki! Mevlâm! Yüce Mevlâm! Sen Azîzsin, ben ise zavallı bir
            zelîl; bir zavallıya, Yüceler Yücesi bir Azîz’den başka kim merhamet eder ki! Mevlâm!
            Yüce Mevlâm! Sen keremi sonsuz, şanı yücelerden yüce bir Kerîm, ben ise alçaklardan
            alçak bir leîmim; böyle bir leîme, bir Kerîmden başka kim merhamet eder ki! Mevlâm!
            Mevlâm! Sen rahmeti nihayetsiz bir Rahman, ben de her zaman Senin rahmetine muhtaç
            bir gedayım; rahmete muhtaç birine sonsuz rahmet sahibi Rahmandan başka kim
            merhamet eder ki! Mevlâm! Mevlâm! Sen bütün mahlûkatı, saltanatı tahtında tutan bir
            Sultan, ben ise Senin kapıkulunum; bir kapıkuluna, Sultanından başka kim merhamet
            eder ki! Mevlâm! Mevlâm! Sen kullarına sırat-ı müstakîmi gösteren bir delil ve Hâdî,
            ben ise yolunu şaşırmış bir mütehayyirim; bir mütehayyire bir Hâdî’den başka kim
            merhamet eder ki!
            Mevlâm! Yüce Mevlâm! Sen mağfireti bol bir Ğâfir, ben ise Senin mağfiretine çok
            muhtaç bir isyankârım; bir âsîye bir Ğâfir’den başka kim merhamet eder ki! Mevlâm!
            Mevlâm! Sen biricik Matlûb, ben de O en yüce Matlûb’un merhamete muhtaç tâlibiyim;
            bir tâlibe bir Matlûb’tan başka kim merhamet eder ki! Mevlâm! Mevlâm! Sen yegâne
            Büyük, ben ise hakirlerden hakir bir küçüğüm; bir küçüğe bir Büyük’ten başka kim
            merhamet eder ki! Mevlâm! Mevlâm! Sen her sözü, her hükmü, her vaadi en doğru olan
            bir Sâdık, ben ise hayatı hatalarla, iniş çıkışlarla dolu bir günahkârım; hataları çok bir
            zavallıya, Sâdıklar Sâdığı bir Rabb’den başka kim merhamet eder ki! Mevlâm!
            Mevlâm! Sen hayatı Kendinden olan bir Hayy, ben ise ölüme mahkûm bir fânîyim; bir
            fâniye bir Bâkî’den başka kim merhamet eder ki! Mevlâm! Mevlâm! Sen Gâlib-i
            Mutlak, ben ise bir mağlûbum. Bir mağlûba, bir Gâlib-i Mutlak’tan başka kim merhamet
            eder ki! Mevlâm! Mevlâm! Sen bir Dâim, ben ise zevale mahkum bir zâilim; bir zâile
            bir Dâim’den başka kim merhamet eder ki! Mevlâm! Mevlâm! Sen bütün varlığı yaratan
            yegâne Hâlık, ben ise tedirginlik ve endişe içinde yaşayan bir mahlûkum; endişelerle
            yaşayan birine, onu yaratan Hâlıkından başka kim yardım eder ki!
            Mevlâm! Mevlâm! Sonsuz rahmetinle bana merhamet eyle. Cömertliğinle beni affeyle.
            Fazl u kereminle beni iğnâ eyle. İhsanlarından bana da ikram eyle. Ey saltanat Sahibi!
            Ey lütf u ihsan Sahibi! Ey Hayy u Kayyûm! Ey celâl ve ikram Sahibi! Ey Merhametliler
            Merhametlisi! Ey yardımı bütün yardımların en hayırlısı! Ey rahmet dilenenlere rahmet
            elini uzatan Allahım! Ey Erhamürrâhimîn! Ben de yardımına muhtacım; bana da şefkat
            elini uzat. Hiç şüphesiz gerçek havl ve kuvvetin yegâne Sahibi Sensin. Sen Aliyy ü
            Azîmsin; ululuk ve azamet tahtının biricik Mâlikisin.
            Ey Merhameti Sonsuz Allahım! Senin nihayetsiz merhametine iltica ediyoruz. Bize,
            kadını erkeği, hayatta olanı olmayanıyla bütün Müslümanlara, bütün müminlere
            merhametinle muamele eyle. “Ey Allahım! (3 defa)” “Ey Ğafûr! (3 defa)”
            Allah’tan (celle celâluhû) başka ilah yoktur ve Hazreti Muhammed (aleyhisssalâtü vesselâm)
            O’nun Resûlüdür.
            Ey Hâlık, ey Rezzâk, ey Fettâh, ey Rabb, ey Azîz, ey Kerîm, ey Alîm, ey celâl Sahibi,
            ey Allah, ey Samed, ey “doğurulmayan ve doğurmayan!” Efendimiz Hazreti
            Muhammed’e, tertemiz, Hak katında makbul ehline, iyilik ve kerem temsilcisi bütün
            sahabe-i güzînine salât ve selâm eyle. Evvel-âhir bütün hamd ü senalar yalnız Sana
            mahsustur, ey Âlemlerin Rabbi olan Allahım!
            Hazreti Abdullah ibn-i Abbas’a (r.a.) Ait, Bir Matlûba Nâil Olabilmek İçin
            Okunacak Bir Dua
            Allahım! Yüce Allahım! Dileyenlerin ihtiyaçlarını karşılamaya muktedir, sessizlik
            murâkabesine dalanların içlerinden geçeni bilen, her yerde her zaman hâzır ve nâzır
            bulunan, olup biten her şeyi duyan, hiçbir şeyi başıboş bırakmayan, varlığı ezelî ilmiyle
            tamamen kuşatan, vaadleri dosdoğru, inayetleri her zaman gelip sadık kullarına ulaşan,
            ihsanlarına asla bir hudut olmayan Allahım! Kerîm Sensin, celâl ve ikramı cem’ eden de
            Sensin; ne olur, bahtına düştüm, yüce dergâhına sığındım, kapının tokmağına dokundum;
            bana da rahmet, re’fet ve şefkatinle muamele eyle. Amin!
            Hazreti Ebu’d-Derdâ’ya (r.a.) Ait, Gelebilecek Zararlara Mâni Olmak İçin
            Okunacak Bir Dua
            Allahım! Benim yegâne Rabbim Sensin; zaten Senden başka bir Rab de yoktur. Sana
            inandım, Sana dayandım. Arş-ı a’zamın sahibi Sen, “Lâ havle velâ kuvvete illâ
            billahilaliyyilazîm” hazinelerinin yegâne Sahibi de Sensin. Olmasını dilediklerin olur,
            olmamasını dilediklerin de olmaz. Biliyorum ve inanıyorum ki Rabbim, Senin her şeye
            gücün yeter ve Sen ilminle her şeyi kuşatmışsındır.
            Allahım! Nefsimin ve mukadderâtını elinde tuttuğun bütün canlıların şerrinden Senin
            hıfz u sıyanetine sığınırım. “Yolun Rabbime ait olanı doğrudur.”
            Hazreti Kabîsa İbnü’l-Mehârik El-Hüzelî’nin (r.a.) Dünya Umûrunun Hayırlı
            Olması İçin Söylemiş Olduğu Bir Vird
            Yüce Allah’ı her türlü eksiklikten tenzih eder ve O’na hamd ederim. Azamet tahtının
            sultanı ve her türlü hamd ü senânın yegâne mercii olan Rabbim bütün noksanlardan
            berîdir.
            Hazreti Kabîsa İbnü’l-Mehârik El-Hüzelî’nin (r.a.) Ahiret Umûru İçin Okumuş
            Olduğu Bir Dua
            Allahım! Nezd-i ulûhiyetinden göndereceğin lütuflarla hidayetimi artır. Fazl u
            ihsanlarını üzerimden sağanak sağanak yağdır. Rahmetinle zâhir ve bâtın bütün
            latîfelerimi arındır ve bu muhtaç kuluna ihsan ettiğin nimetlerini, onları
            bereketlendirmek sûretiyle taçlandır! Amin!
            Efendimiz’in Ehl-i Beytine Ait Dua
            Ey izzet ridasını sadece Kendisi kuşanan Allahım! Seni bütün noksanlardan tesbih ü
            tenzih ederim.
            Kullarına hep şefkat ve keremle muamele eden ululuk sahibi, her türlü senaya layık
            Allah Sübhan’dır; bütün eksiklerden münezzeh, bütün kemâl vasıflarıyla muttasıftır.
            Tesbîh ü tenzih yalnız Kendisine mahsus olan Allah Sübhan’dır. İlmi, yaratması ve
            kudretiyle her bir şeyi tek tek sayıp ortaya koyan Allah Sübhan’dır. İzzet ve nimet sahibi
            Allah Sübhan’dır. Kudret ve kerem sahibi Allah Sübhan’dır. İhsan ve nimet sahibi
            Allah Sübhan’dır; bütün eksiklerden muallâ ve müberrâdır.
            Ey Yüceler Yücesi Allahım! Senin azametinin ilk tecellî ufku olan Arşının izzeti
            hürmetine, Yüce Kitabında yer alan sonsuz rahmetin, ism-i a’zamın, yüce şanın ve sıdk
            u adl itibariyle temâmiyetin remzi olan kelimelerin hürmetine Senden, Efendimiz
            Hazreti Muhammed’e ve tertemiz ehline salât ü selâm eylemeni ve hayırlı, uzun bir
            ömürle birlikte dünya ve âhiretin hayırlarını ve güzelliklerini bu muhtaç kulunda da bir
            araya getirmeni diliyorum.
            Allahım! Sen Hayy u Kayyûm’sun. Beni hidayete erdiren Sen, yediren Sen, içiren de
            Sensin. Murad buyurduğunda verdiğin can emanetini geriye alacak ve sonra ikinci bir
            diriliş lutfedecek olan da yine Sensin. Sen Merhametliler Merhametlisi’sin. Ne olur,
            lütf u kereminle dualarımı kabul buyur.
            Büyük İmam Süfyan Es-Sevrî’ye (r.h.) Ait, Günahların Örtülmesi ve
            Bağışlanması İçin Okunacak Bir Dua
            Ey her şeyin Rabbi, her şeyin ilahı, her şeyin yaratıcısı, her şeyin sahibi, her şeye
            boyun eğdiren, her şeye varlık urbası giydiren, her şeyin mâliki, her şeyi bilen, her şeye
            hükmeden ve her dilediğini yerine getirmeye muktedir olan Rabbim! Sonsuz kudretin
            hakkı için bütün hata, kusur ve günahlarımı bağışlamanı, mevhibelerinle gönlümü âbâd
            etmeni, beni hesap gününde altından kalkamayacağım suallerle yüzyüze getirmemeni ve
            üstesinden gelemeyeceğim şekilde hesaba maruz bırakmamanı diliyorum. Ne olur
            Rabbim, bu aciz kulunu kapından eli boş, haybet ve hüsran içinde geri çevirme! Amin!
            Büzürkvar’ın (k.s.) Bir Duası
            Ey kemâlin bütün güzelliklerini cem’ eden Güzeller Güzeli! Ey celâliyle azamet
            Sultanı! Ey ihsanları bol keremkânî! Ey her yerde, her zaman hâzır ve nâzır olan! Ey
            bütün fiillerinde hep güzellikler ortaya koyan! Ey kullarını hiçbir halde rızıksız
            bırakmayan; günahlarına, isyanlarına rağmen onlara verdiği rızkı kesmeyen! Ey
            güzellikte eşi ve misli bulunmayan! Ey Kendisi için zevâl asla söz konusu olmayan;
            Yüce Zâtı hep kâim olan! Ey bütün beşeriyetin yegâne İlahı! Ey şanı yüce! Ey mü’min
            kullarına zafer için inayet eden! Ey kâinattaki eserleriyle ma’ruf olan! Ey Allah! Ey
            Rahman! Ey “din gününün yegâne Mâliki! Biz yalnız Sana ibadet eder ve yardımı
            sadece Senden isteriz.”
            Efendimiz, Efendiler Efendisi Hazreti Muhammed’e, âline ve ashâbına salât ü selâm
            eyle Allahım ve o salavât hürmetine dualarımızı dergâh-ı izzetinde kabul buyur.
            Hazreti Muhammed el-Medenî’ye (r.h.) Ait, Hastalıklardan Şifa Bulmak İçin
            Okunacak Bir Salât ü Selam
            Allahım! Kalblerin tabibi ve devası, bedenlerin afiyet kaynağı ve şifası, gözlerin nuru
            ve ziyası olan Efendimiz Hazreti Muhammed’e salât ü selâm eyle.</turkce>
        <anlam></anlam>
        <adet>3</adet>
    </dua>


    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Ey Rabbim! Muhakkak ki, günahlarım pek çok, hayr u hasenâttaki himmetim ise pek
            azdır.
            Ey Rabbim! Sen Kudreti Sonsuzsun; ahlâkımı körelten bu günahlardan beni kurtar ve
            onların sebebiyet verdiği tasayı izale et.
            Ey Rabbim! İhtiyarlık ve beraberindeki zaaflar, ölümü hiç düşünmediğim bir vakitte
            ansızın gelip beni gaflette yakaladılar.
            Ey Rabbim! İşlediğim günahlar, amel defterimin sayfalarını simsiyah hâle getirdi.
            Yarın o sayfalar açılırsa, nice olur benim hâlim!
            Ey Rabbim! Günahlarımı ve onlar karşısında affına ne kadar muhtaç bulunduğumu Sen
            biliyorsun. Lakin inanıyorum ki, kulun ne kadar muhtaç olursa olsun, Senin ihsanın
            hepsini karşılayacak kadar geniştir.
            Ey Rabbim! Nefsime ve şeytana karşı gelmem gerekirken, ne acı ki, ben onlara uydum.
            Neticesi de, işte boynumda asılı kalan bu günahlar oldu.
            Ey Rabbim! Bizi cezalandırmak Senin nihayetsiz hazinelerine bir şey katacak değildir.
            Sen Ğaniy-yi Mutlak’sın. Öyleyse ne olur, kulaklarımızdan, gözlerimizden (ve bütün
            âzalarımızdan) sâdır olan cinayet büyüklüğündeki o günahları mağfiret buyur.
            Ey Rabbim! Karşılarında kamerin bile kendinden hacalet duyduğu müstesna
            dilberlerin ve yüksek kasırların bulunduğu Cennet’ine bizi de al.
            Ey Rabbim! Hidayet Rehberi, Şefaat Sahibi Efendimiz’le tevessülde bulunup, alev
            alev yanan ve etrafa kıvılcımlar saçan Cehennem ateşinin hararetinden Sana sığındım,
            Sana sığınıyorum.
            Ey Rabbim! Bana ve bütün Müslümanlara, geride günahın zerresini bırakmayan bir
            tevbe ve o tevbeyle beraber hoşnutluğunu nasip et.
            Ey Rabbim! Şefaatkânımız, yaratılmışların en hayırlısı, Mudar’ın Kendisiyle siyadet
            ve şeref kazandığı Nebiy-yi Muhtar Efendimiz’e salât eyle.
            Ve Din-i Mübîn-i İslâm’ın neşrinde, O Şânı Yüce Resûl’e, bütün azm ü cehtleriyle
            yardımcı olan âl ve ashâbına Ya Rab!</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Ey Rabbim! Mudar’dan37 seçtiğin Mümtaz Nebî Efendimiz Hazreti Muhammed’e ve
            bütün enbiya ve resûllere yüce isimleri anıldıkça salât eyle.
            Salât eyle Rabbim, bütün insanlığın O Eşsiz Hidayet Rehberine ve Din’in i’lâsı için
            hayatlarını vakfeden âl ü ashâbına.
            Onlar ki, O Habîb-i Kibriya ile beraber Allah yolunda cihatta bulundular.. bütün
            cehtlerini ortaya koydular.. hicret ettiler ve hicret edenlere kucak açıp eşi görülmemiş
            yardımlarıyla onları mesrûr eylediler.38
            Din’in farzını ve sünnetini en güzel şekilde yine onlar beyan ettiler. Kavmiyetçilikten
            kurtulup Allah için omuz omuza verdiler. Allah’ın yüce dinine sımsıkı sarıldılar ve
            neticede O’nun nusretiyle muvaffak ve muzaffer oldular.
            Etrafına yaydığı güzel kokular bütün kevn ü mekanları kaplayacak, en duru, en
            bereketli ve en yüce salât ile salât eyle.
            Miske batırılmış olsun o salât ve onun kokusundan her bir tarafa Cennet bahçelerinin
            güzel kokusu yayılsın.
            Bütün taşlar, topraklar ve kum taneleri, ayrıca semadaki yıldızlar, arzdaki bitkiler ve
            kerpiçler sayısınca…
            Yine dağların ağırlıkları miktarınca, bütün suların ve yağmurların damlaları
            sayısınca…
            Topyekün ağaçların yaprakları sayısınca; okunup yazılan bütün harfler sayısınca…
            Geçmişte ve gelecekte ve şimdi, mevcut olan ve olacak ne kadar vahşi hayvan, kuş,
            deniz ve kara hayvanları varsa hepsi sayısınca; yine cinler, melekler, insanlar
            sayısınca…
            Zerreler, karıncalar, tahıl dâneleri, keçilerin üzerindeki kıllar, koyun, kuş ve
            develerdeki tüyler sayısınca…
            Senin nihayetsiz ilminin kuşattıkları ve üzerinde kalem ve kaderin cereyan ettiği her
            şey sayısınca…
            Ta en baştan haşre kadar mahlûkatına lutfettiğin ve edeceğin nimetlerin sayısınca…
            Nebîlerin kendisiyle müşerref olup meleklerin iftihar ettiği, Efendiler Efendisi’nin
            yüce makamının büyüklüğü ölçüsünde…
            Ey Biricik Dayanağım, kâinatlarda bugüne kadar vukû bulmuş ve bundan sonra ba’s ü
            ba’de’l-mevte kadar vukû bulacak şeyler sayısınca…
            Göklerin ve yerlerin bütün sakinleri her göz açıp kapadıklarında…
            Semavat u arz, dağlar, ferş, Arş, Kürsî dolusunca ve bunların ihata ettikleri şeyler
            sayısınca…
            Yüceler Yücesi Cenab-ı Allah mevcûdu ma’dûm, ma’dûmu da mevcut kıldığı
            müddetçe; devamlı ve sayılamayacak kadar çok salât ile…
            Bütün zamanlarda, bütün sayıları içine alacak ve topyekün sınırları kuşatacak, geride
            hiçbir sayı ve sınır bırakmayacak kadar çok salât ile…
            Ey Yüceler Yücesi Allahım! Bir sonu, bir nihayeti olmayan, bitmeden hep devam
            eden, devam ettiği için de sayısı takdir edilemeyecek kadar çok olan salât ile…
            Ey her şeyin kaderini kudret elinde tutan Rabbim! Bütün bu sayılanların katı ve onun
            da katları adedince…
            Ey Seyyidler Seyyidi Rabbim! Sevip hoşnut olduğun ve bize yapmamızı emrettiğin
            şekilde âlemlere rahmet olarak gönderdiğin O Sevgili Elçi’ne salât eyle; eyle ki Senin
            sonsuz gücün her şeye yeter.
            Ve bir de selâm eyle O Şânı Yüce Resûl’e Allahım; geçen bütün sayılar ve onların
            katları adedince selâm eyle; eyle ki Senin fazlın nihayetsizdir.
            Senin yüce hakkın için Rabbim, bütün bu sayıların Senin geçmiş-gelecek bütün
            mahlûkatının nefesleri sayısıyla çarpımından çıkacak sonuç kadar O Efendiler
            Efendisi’ne salât ve selâm eyle.
            Ey Rabbim! Bu salât ü selâmı okuyanlara, dinleyenlere ve nerede, ne zaman
            bulunurlarsa bulunsunlar bütün Müslümanlara…
            Ve anne-babamıza, ailemize, komşularımıza affınla muamele eyle ve mağfiretinin
            lezzetini duyur; duyur ki, ey Seyyidler Seyyidi, biz hepimiz Senin affına muhtaç
            gedalarınız.
            Ben sayılamayacak kadar çok günahla Senin huzuruna geldim Allahım! Fakat bilirim
            ki, Senin affın geride hiçbir günah bırakmayacak kadar geniş ve engindir.
            Gam ve kederlerim beni arzu ve hedeflerimden hep alıkoydular. Ben de boynum
            bükük, kalbim kırık Senin dergâh-ı izzetine iltica ettim.
            Ey Rabbim! Senden, mübarek avuçlarının içinde taşların tesbihe durduğu Efendiler
            Efendisi hatırına, her iki cihanda biz muhtaç kullarına hep rahmet ve re’fetinle muamele
            etmeni diliyorum.
            Ey Yüce Rabbim! Hakkımızda takdir buyurduğun ecrini çoğalttıkça çoğalt ve
            mağfiretini artırdıkça artır. Hiç şüphesiz Senin cömertlik denizin bir bahr-i bî-pâyandır;
            sâhili olmayan bir ummandır.
            Allahım! Gönlümüze darlık, ruhumuza ızdırap veren borç yüklerinden bizi âzâde eyle
            ve lutfedeceğin fereç ve mahreçlerle bizi tasalarımızdan kurtar; kurtar ki Sen gücü her
            şeye yeten Kâdir-i Mutlak’sın.
            Başımıza gelen bela ve musibetler karşısında bizi en güzel lütuflarınla sevindir; öyle
            sevindir ki Allahım, o sıkıntılar en kısa sürede, en kolay şekilde kaybolup gitsin.
            Hayru’l-Enâm olan ve şanını yüceltmek için hakkında sureler inen Hazreti Mustafa ve
            Mücteba hürmetine bize lütufta bulun.
            Yine, Güneş doğmaya devam ettiği, Ay şualarıyla etrafını aydınlatmayı sürdürdüğü
            müddetçe O Nebiy-yi Muhtar’a salât eyle.
            Sonra, Din’in i’lâsı için ona en güzel şekilde omuz veren Allah Resûlü’nün ilk
            halifesi Hazreti Ebû Bekir’den (radıyallahu anh) razı ol.
            Hükümlerinde en güzel kararı verip kavl-i faslı ortaya koyan, Resûlullah’ın güzide
            arkadaşı Ebû Hafs Ömer el-Fâruk’tan (radıyallahu anh) da razı ve hoşnut ol.
            Her iki dünyanın güzelliklerini kemâl ölçüsünde kendisinde toplamış olan Hazreti
            Osman Zü’n-nûreyn’e (radıyallahu anh) de bol bol ihsanda bulun.
            Yine ehl-i abâ39 payesiyle serfiraz oldukları hadîs-i şerifle bildirilen Hazreti Ali’ye,
            iki oğluna ve onların annelerine de lütuflarını bol bol bahşet.
            Yine her biri bir seyyid ve nûrânî rehber olan Sa’d, Saîd, İbn Avf, Talha, Ebû
            Ubeyde, Zübeyr’e40 de ihsanlarını çok eyle.
            Aynı şekilde efendilerimiz Hazreti Hamza, Hazreti Abbas ve onun Habru’lÜmme/
            Ümmetin Âlimi olan ve kendisiyle en azametli zorlukların zâil olduğu oğlu
            Abdullah ibn Abbas’dan (radıyallahu anhum) razı ve hoşnut ol.
            Ve bütün âl ve ashâbdan, tâbiînin hepsinden, gece karanlığıyla her şeyin üzerini
            örtmeye, gündüz de ışığıyla gelip o örtüyü kaldırmaya devam ettiği müddetçe razı ol ve
            hepsine bol bol ihsanda bulun.</turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Önce varlığı yoktan yaratan Allah’a hamd ü sena, sonra yakınlık ve rehberlikte
            seçilmiş olan Efendimiz’e salât olsun. Yüce Mevlâm! Bütün mahlûkatın en hayırlısı
            olan Habîbine, daima, ebediyen salât ve selâm eyle.
            1. Fasıl: Resûlullah Sevgisi ve Aşkı Hakkında
            Ey gönül! Selem Vadisi’ndeki41 dostları42 hatırladın da onun için mi, gözünden
            böyle kanlı yaşlar akıttın bugün?
            Yoksa Kâzıme43 tarafından bir rüzgar mı esti ya da Izam Dağı’nın44 üzerinde,
            kapkaranlık gecede bir şimşek mi çaktı?
            Ey gönül! Gözlerine ne oldu ki, “ağlama” dedikçe yaş akıtırlar; ya kalbin, onun nesi
            var ki, “kendine gel” dedikçe heyman ile daha bir yanar ve büsbütün kendinden geçer.
            Yaş akıtıp duran gözler ve hasretle yanıp tutuşan kalb ortadayken, aşık aşkının gizli
            kalacağını nasıl zanneder?
            Eğer sende aşk olmasaydı, elbette Sevgiliden sonra harabeye dönen bu yurtta sürekli
            gözyaşı dökmez, Bân ağacını45 ve Alem dağını46 hatırladığında uykusuz geceler
            geçirmezdin.
            Şimdi, bu gözyaşları ve vücudunu harabeye çeviren bu aşk hastalığı, Senin aleyhinde
            iki âdil şahit iken, o aşkı, o muhabbeti nasıl inkâr edersin Sen?
            Kalbini bütünüyle saran bu vecd ü iştiyak ateşi, yanaklarında anem47 ağacı gibi
            kırmızı çizgiler meydana getirmiş ve yüzünü sarı bir gülün rengine boyamışken, onu
            inkârda ısrar edemezsin Sen.
            Evet, ben itiraf ediyorum; O Habîb’in hayali gece bana geldi ve beni uykusuz bıraktı.
            Zira aşk lezzet ve elemlerle beraber gelir.
            Ey Uzre48 oymağının gençleri gibi bir aşka tutulduğum için beni kınayan kimse! Şâyet
            halimi tam bilebilseydin, insaf eder de beni mazur görür ve levmetmezdin.
            Dilerim, sen de benim bu hâlime musâb olur, aşkın lezzetini tadar ve aşıkları
            levmetmeyi bırakırsın. Zaten benim sırrım kîl ü kâl erbâbından gizli değildir. Çünkü
            ihtiyarı elimden alan aşk derdi sürüp gitmektedir.
            Gerçi sen bana samimi bir nasihatta bulundun lâkin ben aşk ummanında mütehayyir
            olduğum için ona iltifat edemedim. Aslında aşıkların kulağı öğüt verenlere karşı daima
            kapalıdır.
            Fakat alınma; ben, hâl diliyle beni ikaz eden ak düşmüş saçları da itham etmiştim.
            Halbuki, onlar itham edilmekten çok uzaktırlar.
            2. Fasıl: Nefsin Arzularına Uymaktan Sakındırma Hakkında
            Her zaman fenalıkları isteyen ve kötü şeyleri emreden şu nefsim, cahilliğinden dolayı,
            ağarmış saçların ve gelip çatan ihtiyarlığın ikazlarından hiçbir ders almadı.
            Nefis, vazifesi olduğu hâlde, misafir olan ihtiyarlığa güzel ve salih amellerle bir
            hazırlık yapmadı. O misafir de, bir gün ansızın çıkıp geliverdi.
            Şayet nefsime söz geçirip de o misafiri gerektiği gibi ağırlayamayacağımı bilseydim,
            ihtiyarlığın eseri olan ak saçları ketem49 bitkisiyle siyaha boyar ve gizlerdim.
            Şimdi azgın bir at gibi hırçınlık ve taşkınlık yapmayı kendine âdet edinen nefsimi
            dizginlemede kim bana yardım edecek?
            Daha fazla günah işleyerek nefsi çirkin arzularından vazgeçirebileceğini sanma. Zira
            yemek obur kimselerin iştahını daha fazla kabartır.
            Nefis süt emen bebeğe benzer; kendi hâline terkedersen daha çok emmek ister.
            Vaktinde sütten kesersen, o da unutur gider.
            Sen de nefsinin süflî isteklerini engelle ve seni peşinden sürüklemesine müsaade
            etme. Çünkü nefsin bayağı arzuları bir kimseye hâkim olunca onu ya helak ya da rezil
            ederler.
            Mer’aya salıverilen koyunların gözetlendiği gibi, sen de nefsini işlediği amellerde
            gözet. Bir nafileden zevk alarak ucb ve gurura kapılırsa onu başka amellere yönlendir.
            (Unutma ki, otu çok tatlı olan otlaklara koyunları salmazlar.)
            Nefis insana, nice öldürücü lezzetleri şirin göstermiştir de, kimse (onun) yağın içinde
            zehir (sunduğunu) bilememiştir.
            Aşırı açlık ve tokluğun desiselerinden sakın. Evet, bazen olur ki açlık, afetleri
            itibariyle tokluktan daha zararlıdır.
            Haramlarla dolmuş olan gözlerini, haşyet yüklü gözyaşlarıyla yıkayıp temizle ve
            pişmanlık perhizine sımsıkı yapış.
            Nefis ve şeytana muhalefet et ve her zaman onlara isyanda bulun. Onların sana düşman
            olduklarını hatırla ve samimi gözüken nasihatlarını bile yalan ve hıyanete hamlet.
            Nefis ve şeytana, düşman olarak boyun eğmediğin gibi, hakem olarak da itaat etme.
            Zira sen düşmanın da, hakemin de hilelerini pek iyi bilirsin.
            Amele iktiran etmeyen söz ve nasihatlarımdan dolayı Rabbim’den affımı dilerim.
            Çünkü amelsiz söz tıpkı akîm bir kimseye soy isnat etmeye benzer.
            Ben sana iyiliği tavsiye ettim fakat kendim onu yapmadım. Yapmadığım için de hâlim
            sözüme mutabık olmadı. Hâl böyle iken, benim sana “dosdoğru ol” dememin ne anlamı
            olabilir ki!
            Dahası ölüm gelip kapımı çalmadan kendime nafilelerle iyi bir azık da edinemedim.
            Farzlardan başka ne bir namaz kılabildim, ne de bir oruç tutabildim.
            3. Fasıl: Seyyidü’l-Mürselîn (s.a.s.) Efendimiz’e Övgü
            Heyhat! Ayakları şişip ağrıyıncaya kadar karanlık geceleri ihya eden O Yüce
            Resûl’ün sünnetini ihmal ederek ben kendime zulmettim.
            O, açlıktan bağırsaklarını sargıyla sardı.. ve o lâtîf ciltli mübarek böğürlerini taşlarla
            sıkıştırdı.
            Koca koca dağlar altın kesilip O’na arz olunmayı niyaz ettiler de, himmeti çok yüksek
            olan O Zât onlara karşı müstağni davrandı.
            O’nun dünyevî ihtiyaçları da zühdünü teyîd eder; zirâ O Masumlar Masumu’nun
            zaruret ve ihtiyaçları O’nun ismetine ilişememişti.
            O’nun ihtiyaçları, O’nu dünyaya nasıl davet edebilirdi ki! O olmasaydı, dünya
            ademden kurtulup varlığa eremezdi.
            O, dünyanın ve âhiretin, âlem-i gayb ile şehadetin, insanların ve cinlerin ve Arap ve
            Acem herkesin biricik Efendisidir.
            O, iyiliği emreden, kötülükten de nehyedendir. Ne “evet” diyerek emretme, ne de
            “hayır” diyerek nehyetme hususunda O’ndan daha doğru ve isabetli bir kimse yoktur.
            O, öyle bir Habîb-i Hudâ ve Mahbûb-u Âlemdir ki, her türlü korku ve endişe
            karşısında O’nun şefaat ve merhameti ümit edilir.
            Bütün insanları Allah’ın dinine davet eden O’dur ve o Din’e sımsıkı sarılanlar, asla
            kopmayan sapasağlam bir ipe sarılmış olur.
            O Server-i Enbiya, yaratılış ve ahlak bakımından diğer bütün peygamberlerden
            üstündür. İlim ve kerem hususunda hiçbiri (alâ nebiyyina ve aleyhimüsselâm) O Fahr-i
            Enbiya’ya yetişememişlerdir.
            O bütün peygamberler, (ruh-u mukaddesi ilkin yaratılan ve ulûm-u enbiya Kendisine
            vedîa bırakılan) Fahru’l-Mürselîn’in ilm ü irfan denizinden ve feyz ü kerem
            yağmurundan bir nebze su talep etmişlerdir.
            Enbiya-i İzam Efendilerimiz, Efendiler Efendisi’ne nazaran, dereceleri açısından,
            ilimde bir nokta veya hikmette bir hareke ve çizgi gibidirler.
            O öyle mükemmeldir ki, manası ve sureti, bâtını ve zâhiriyle kemâlin zirvesini
            tutmuştur. Bütün varlığı yaratan Cenab-ı Allah O’nu, Yüce Zât’ına habîb ve sevgili
            seçmiştir.
            Yaratılmışlar arasında, güzellik ve kemâlde O Habîb-i Hudâ’nın bir benzeri daha
            yoktur. Ondaki güzellik cevheri de bölünmemiş bir bütündür; ne bir eksiği vardır ne de
            bir fazlası.
            Öyleyse, hristiyanların kendi peygamberleri hakkında girdikleri şirk-âlûd iddialara
            girmemek şartıyla O Güzeller Güzeli Nebî’yi nasıl medhetmek istersen öyle medhet.
            O Habîb-i Kibriya’nın ulvî Zât’ına şereften ve kadr-i risaletpenâhisine azametten
            dilediğin vasıfları nispet ederek, O’nu ne kadar yüceltirsen yücelt.
            Allah Resûlü’nün (sallallahu aleyhi ve sellem) faziletlerinin bir hududu yoktur ki,
            medhetmek isteyenler O’nun faziletlerini tastamam ifade edebilsin.
            Eğer, elinden zuhûr eden harikalar, O’nun gerçek kıymetine münasip cereyan etmiş
            olsaydı; ism-i şerifleriyle dua edildiğinde çürümüş kemikler bile dirilirdi.
            O, İnsanlığın İftihar Tablosu, ümmetine olan düşkünlüğünden dolayı bizi aklın
            yetişmeyeceği tekliflerle imtihan etmedi. Biz de hiçbir şüpheye düşmeden ve hiçbir
            vehme kapılmadan O’na iman ettik.
            O Resûl-i Müctebâ’yı Hakikat-i Ahmediye ve Muhammediyesiyle anlayabilme cehdi
            bütün âlemi aciz bıraktı. Bu acizlikten ne yakın olanlar kurtulabildiler ne de kendi
            uzaklığını yaşayanlar.
            O, büyüklüğüne rağmen uzaktan gözlere küçük görünen güneş gibidir. Yakından
            bakılınca Zâtındaki cemâl ve sıfatlarındaki kemâl ile tıpkı Güneş gibi gözleri
            kamaştırır.
            Uykuda gördükleri rüyalarla teselli bulanlar, O’nun yüce hakikatini bu dünyadayken
            nereden anlayacaklar!
            Bizim bilgimiz O’nun hakkında, “O bir beşerdir” der. Ama O, yaratılanların en
            hayırlısıdır.
            Aslında peygamberân-ı izâmın getirdiği mucizeler, Hazreti Muhammed’in (sallallahu
            aleyhi ve sellem) nurunun onlara ittisali sebebiyledir.
            İnsanlığın İftihar Tablosu bir fazilet güneşi, onlar da yıldızlar gibidirler ki, insanlara
            ışıklarını ancak her yanın karanlığa gömüldüğü durumlarda izhar ederler.
            O Yüce Nebî’nin, zineti güzel ahlak olan yaratılışı ne büyük bir ikrâm-ı İlahîdir!
            Güzellik O’nu bütünüyle saran bir elbise, güleryüz de O’na bir alâmet ve nişan
            olmuştur.
            O, letafet ve yumuşak huylulukta gül, şeref ve kıymette dolunay, kerem ve cömertlikte
            deniz, himmet ve inayette de zaman gibidir.
            Yalnızken Fahr-i Kainât Efendimiz’e mülakî olsaydın, celâdeti sebebiyle Sen, O’nu
            kalabalık asker arasında ve bir ordunun başındaymış gibi bulurdun.
            O’nu ashâbına karşı da öyle mütebessim görürdün ki, sadefi içinde saklanan incinin O
            Nebiy-yi Zîşan’ın mahall-i kelâm ve tebessüm madeninden çıktığını zannederdin.
            Ravza-i Mutahharasındaki mübarek bedenini saran toprağın kokusuna denk
            gelebilecek başka hiçbir güzel koku yoktur. Öyleyse müjdeler olsun O’nun Ravzasının
            toprağını koklayıp öpenlere!
            4. Fasıl: Efendimiz’in Mevlidi/Doğumuyla Kainatı Şereflendirmesi
            O Habîb-i Hudâ’nın paklardan pak soyu hasebiyle Cenab-ı Allah, O’nun doğduğu gün
            nice hârikalar vücuda getirmiştir. O’nun hayatının başlangıcı ve devamı ne kadar
            güzeldir!
            Daha doğduğu gün sezmişti Persler (İranlılar), başlarına gelecek ızdırap ve azabın
            ayak seslerini.
            O’nun dünyayı şereflendirdiği gece, kisranın sarayının duvarları paramparça hale
            gelivermişti; tıpkı askerlerinin bir daha biraraya gelemeyecek şekilde darmadağın
            olduğu gibi.
            Kendisine perestiş edecek kimse kalmayacak diye bin seneden beri taptıkları ateşin,
            esefinden nefesi kesilip söndü. Nehirleri de hüzün ve tasasından mütehayyir olup
            mecrasını kaybetti.
            Göllerinin yere batması inkârcı Sâve halkını mahzun ve dilhûn eyledi. Susayıp da
            gölün başına varanlar, suyu göremeyince gayz ve öfke içinde geri dönmek zorunda
            kaldılar.
            Sanki ateşte hüzün ve elem sebebiyle sudaki gibi bir ıslaklık oluşmuş ve o yüzden
            sönmüştü. Yine su, hüzün ve eleminden adeta bir ateş gibi yanıp yok olmuştu. Ateş su,
            su da ateş kesilmişti.
            O’nun viladet gününde cinler çığlık atıp birbirlerini müjdeliyor, nurlar etrafı
            aydınlatıyor, hak ve hakikat hem lafzı hem de manasıyla apaçık zuhur ediyordu.
            Gel gör ki, Arabın küffar ve füccârı ve İran’ın putperest halkı kör ve sağır kesildiler
            de, ne o müjdeleri işittiler, ne de şimşek gibi çakan ikaz ışıklarını farkettiler.
            Dahası, çok itimat ettikleri kâhinleri kendi yanlış ve bâtıl dinlerinin devam
            edemeyeceğini onlara haber verdikten sonra da uyanıp hakikati göremediler.
            Gökte şahaplar yağdı, yıldızlar aktı, arzda (Kabe’de) putlar yerle bir oldu fakat onlar
            yine anlamadılar, yine anlamadılar.
            Şahapların yağması karşısında şeytanlar bozguna uğradı ve vahyin yolu olan semadan
            peşi peşine kaçışmaya başladılar.
            Öyle büyük bir bozgun yaşadılar ki, kaçışları Ebrehe’nin kahraman(!) askerlerinin ya
            da Efendiler Efendisi’nin (Bedir’de) mübarek avuçlarından atılan çakıl taşları
            karşısında Kureyş askerlerinin kaçışı gibiydi.
            Kainatın İftihar Tablosu’nun ellerindeki o çakıl taşları bir mucize eseri olarak önce
            tesbih ettiler, sonra tesbih eden Yunus Nebî’nin balığın karnından sahile atıldığı gibi
            düşmanların üzerine atıldılar.
            5. Fasıl: Efendimiz’in Mucizeleri
            Ayakları olmayan ağaçlar O Nebîler Serveri’nin davetine, secde ederek ve kökleri
            üzerinde yürüyerek derhal icabet ettiler.
            Huzur-u Risaletpenâhîye gelen ağaçların dalları gelişlerinde mucize olarak öyle bir
            çizgi çizdiler ki, adeta yolun ortasına en güzel yazıyı yazmış oldular.50
            (Ağaçların inkıyad ve icabeti) o bulut gibiydi ki, Fahr-i Kâinat Efendimiz nereye gitse
            bulut da üzerinde gider ve O’nu zeval vaktinde şiddeti son noktasına ulaşan Güneş’in
            hararetinden muhafaza ederdi.51
            Yarılan aya gerçekten kasem ederim ki, inşikak ve nur bakımından, onun, Efendimiz’in
            pak ve münezzeh kalbine bir benzerliği vardır.
            Yine Nebiy-yi Ekrem’in mucizelerindendir ki, seyahati esnasında mağara52, O
            Hayru’l-Beşer’i ve ekrem-i nâs olan arkadaşı Sıddîk-i Ekber’i saklamış ve takip eden
            kâfirlerin gözleri adeta a’ma olup onları görememişti.
            Sâdık u Masdûk Efendimiz ve Sıddîk yârı mağaradaki otağlarında beraberdiler ama
            müşrikler “burada kimse yok” dediler; çünkü görmediler, göremediler.
            Mevcûdatın En Hayırlısı’nın içinde bulunduğu mağaranın kapısı üzerine, güvercin ve
            örümceğin kısa zaman içinde yuva yapamayacağını, ağ öremeyeceğini düşündüler; öyle
            zannettiler.
            Cenab-ı Allah’ın, Habîbini vikaye edip koruması, kat kat zırhlardan ve yüksek
            kalelerden O’nu müstağni kılmıştır.
            Ben de ne zaman dehrin presleyen hâdiseleri karşısında ezildiysem, hep O Resûl-i
            Mücteba’ya sığındım; ne vakit de sığındıysam, O’ndan başka değil sadece noksansız,
            tastamam bir himaye gördüm.
            Yine O Nebiy-yi Mükerrem Efendimiz’den her ne zaman dünya nimetleri ve âhiret
            lütuflarından birisi için şefaat dilediysem, O’nun hayır saçan mübarek elinden hep
            muradıma erdim.
            Sen, O’na rüyasında gelen vahyi inkâr etme ve garip karşılama. Zira O Efendiler
            Efendisi’nin, gözleri uyuduğu zaman bile uyumayan çok müstesna bir kalbi vardır.
            Rüyasındaki bu vahiy, O’nun risalet payesiyle serfiraz kılındığı zaman gerçekleşmişti.
            Nübüvvetle şereflendirilen bir insan-ı kâmilin rüyası nasıl inkâr edilebilir ki!
            Fesübhanallah! Vahiy kesb (gayret ve çalışma) ile elde edilen bir şey değildir. Aksine
            o, bir mevhibe ve atıyye-i İlahiyedir. Binaenaleyh hiçbir nebî gaybdan verdiği
            haberlerde itham edilemez. (Zira onun söylediği vahiyden başka bir şey değildir.)
            Resûlullah (sallallahu aleyhi ve sellem) Efendimiz mübarek elini dokunduruvermekle nice
            insanları zâhirî hastalıklarından kurtardığı gibi, risaletiyle de sayısız kimseyi günahlar
            neticesinde meydana gelen kalbî ve bâtınî hastalıklardan arındırmıştır.
            O’nun dergâh-ı İlahîde müstecap olan duası kıtlık ve kuraklık senesine de hayat
            vermiştir. Öyle ki o sene, adeta kapkaranlık asırlar içerisinde parlaklık ve güzellikte
            çok nâdir bir yıl oldu.
            Resûlullah’ın duası bereketiyle zuhur eden bulut öyle cömertçe yağmurlar bahşetti ki,
            derelerden akan suları görmüş olsaydın denizden açılmış bir kanal ya da Arim53
            vadisinden boşalan sel zannederdin.
            6. Fasıl: Kur’ân’ın Yüceliği ve Medhi Hakkında
            Şimdi bırak beni de, O Nebîler Serveri’nin, (Arapların cömert olanlarınca) geceleri
            dağların başlarında yakılan ziyafet ateşi gibi apaçık ve belli olan mucizelerinden
            bahsedeyim.
            İnci intizamla dizilince daha bir güzelleşir fakat dizilmese de zâtî olan kıymetinden bir
            şey kaybetmez.54
            O’nu medhetmek isteyenin arzu ve hayalleri ne kadar yüksek olursa olsun, O’nun üstün
            ahlak ve yüce mehasinine yine de yetişemezler. (Habîbini âlî mertebesiyle yalnız
            Hazreti Vassâf vasfedebilir.)
            Hazreti Rahman nezdinden gönderilen Kur’ân’ın hak âyetleri O Fahr-i Kâinat’ın en
            büyük mucizesidir. O âyât ü beyyinât, lafızları itibariyle muhdes (mahlûk) olsalar da,
            mana ve hükümleriyle kadîmdirler. Çünkü onlar kıdem ile mevsûf bulunan Allah’ın
            kelâmıdırlar.
            Kur’ân âyetleri, bize öldükten sonra gerçekleşecek olan dirilişten ve geçmişin
            derinliklerindeki Âd ve İrem’den haber veriyor olması itibariyle, belli bir zaman ile
            mukayyet değillerdir.
            Âyât-ı Kur’âniye nezd-i İlahî’den nasıl nâzil olmuşsa bizim elimizde bugün öylece
            mevcuttur (ve kıyamete kadar da korunarak devam edecektir.) Bu vasıflarıyla onlar
            diğer peygamberlerin mucizelerinden üstün olmuştur. Zira onların mucizeleri kendi
            dönemlerinde gerçekleşmiş ve daha sonra devam etmemiştir.
            Kur’ân-ı Hakîm’in âyetleri muarızlara ârız olan her şüpheyi hall ü fasl edecek kadar
            sağlam ve muhkemdir. Üstlerinde de bir hâkim ve hakem kabul etmezler.
            Her ne zaman, her biri bir mucize olan o Kur’ân âyetlerine harp ilan edilmişse, en
            amansız düşmanlar bile neticede hakikati görüp ona teslim olmuşlardır.
            Tıpkı çok ğayûr ve iffetli olan bir erkeğin, mahremine yabancı elinin uzanmasına
            müsaade etmediği gibi, Kur’ân’ın belağat ve fesahatı da muarızlarının bütün iddialarını
            öylece defeylemiştir.
            Kur’ân âyetlerinin, denizdeki dalgalar gibi birbirini destekleyen pek çok ve pek ulvî
            mana tabakaları vardır. Güzellik ve kıymete gelince, onlar denizlerden çıkan
            cevherlerden çok daha üstündür.
            Onların gönüllerde hayranlık uyandıran kendilerine mahsus eşsiz güzellikleri
            saymakla bitmez. Onları tekrar tekrar çokça okumaktan usanç gelmez ve tatları eksilmez.
            Kur’ân’ı okuyanın gözü onunla aydın, gönlü de mesrûr olmuştur. Ben de ona derim ki;
            (Ey kârî!) Sen Kur’ân’la zafere erdin; öyleyse ona sımsıkı sarılmaya devam et.
            Şayet Kur’ân-ı Kerîm’in âyetlerini Cehennem’in alev alev yanan ateşinden sakınmak
            için okursan, şüphesiz ki onun serin suyuyla Cehennem ateşini söndürmeye muvaffak
            olursun.
            Kur’ân’ın âyetleri kevser havuzuna benzer; Cehennemde kömür gibi olduktan sonra
            kevser havuzunda nurlanan günahkârlar gibi, isyan eden kullar Kur’ân’a kömür gibi
            simsiyah gelseler de ondan yüzleri nurlanmış olarak çıkarlar.
            Onlar doğruluk bakımından sırat, adalet bakımından da mizana benzerler. Dolayısıyla,
            insanlar arasında Kur’ân âyetlerinin gösterdiği adaletten başka bir adalet kâim ve dâim
            olamaz.
            Çok iyi bildiği ve anladığı halde, bilmezlikten gelerek Kur’ân âyetlerini inkâra
            kalkışan hasetçinin durumuna sakın şaşırma!
            Nitekim bazen göz, iltihaplı olması sebebiyle Güneş’in ışığını inkâr ettiği gibi, ağız da
            hastalığından dolayı suyun tadını inkar edebilir.
            7. Fasıl: İsra ve Mi’rac Mucizeleri Hakkında
            Ey muhtaçların, yürüyerek ve bastığı yerde iz bırakan develer üzerinde kapısına
            teveccüh ettikleri kimselerin en hayırlısı olan Yüce Nebî!
            İbret gözüyle bakanlar için Senden daha büyük ve daha açık bir âyet ve yine ganimetin
            kıymetini müdrik olanlar için Senden daha büyük ve daha değerli bir nimet kim ve ne
            olabilir?!
            Karanlık gecelerde dolunayın ilerleyişi gibi, gecenin çok cüz’î bir kısmında bir
            haremden (Mescid-i Haram) diğer bir hareme (Mescid-i Aksa) giden Sendin.55
            Sonra öyle urûc ettin, öyle yükseldin ki, enbiya-i izam ve melâike-i kiramdan dahi
            hiçbirisine müyesser olmayan, dahası hayallerine bile gelmeyen Kâb-ı Kavseyn
            mertebesine ulaştın.
            İktida edenlerin imamı, tâbî olanların metbûu ve hizmetçilerin efendiyi öne geçirip
            ona uydukları gibi, o gece bütün nebî ve resûller saygı ve ihtiram ile Seni takdîm edip
            Sana ittiba eylediler.
            O gece Sen, (peygamberler ve meleklerden müteşekkil) bir topluluk içinde, onların
            reisi ve sancağın sahibi olduğun bir hâlde, yedi kat gökleri yararak ve hepsini geride,
            kendi konumlarında bırakarak ilerledikçe ilerledin.
            Öyle ilerledin, öyle yükseldin ve nihayet öyle yüce bir ufka ulaştın ki, Yüceler Yücesi
            Allah’a yaklaşmak isteyenlere daha ötede bir yakınlık derecesi ve o yolda ilerlemek
            dileyenlere başka nihaî bir nokta bırakmadın.
            Sen miraca davet olunduğun zaman, tek başına yükselen bir sancak gibi, diğer bütün
            makamları Kendi ulvî makamına nisbetle hep geride bıraktın.
            Verâların verâsındaki Gaybü’l-Gayb Hazreti Allah ile mülâkî olmak ve evvel-âhir hiç
            kimse için açılmamış olan gizli sırlara ermek için mirac gecesinde bütün makamları kat’
            edip en yüce makama eriştin.
            Her biri iftihar vesilesi olan payelere, vasıflara nâil oldun, makam makam yükseldin
            ve bunlarda hiçbir kimse Sana ortak olmadı, olamadı.
            Hak’tan sana bahşedilen rütbe ve mertebelerin derecesi çok yüce oldu. Sana ihsan
            edilen nimetlerin kadr ü kıymetini hakkıyla anlamak doğrusu çok zordur.
            Müjdeler olsun bize ey müminler topluluğu ki, Allah’ın en büyük lütfu olarak bizim
            kıyamete kadar yıkılmayacak –Resûl-i Zîşan Efendimiz gibi- sağlamlardan sağlam bir
            dayanağımız vardır.
            Cenab-ı Allah, bizi Yüce Zâtına tâat ve ibadete davet ve irşad eden Peygamberimiz’i
            (aleyhissalâtü vesselâm) Ekrem-i Rusül (Resûllerin En Kerîmi, En Üstünü) diye zikredince,
            biz de O Fahr-i Kâinat hürmetine ümmetlerin en üstünü oluverdik.
            8. Fasıl: Efendimiz’in (s.a.s.) Cihadı Hakkında
            Heybetli bir aslan kükreyerek gafil ve habersiz koyun sürüsünü korkudan titretip
            perişan ettiği gibi, Server-i Kainat Efendimiz’in peygamberliğinin alâmet ve haberleri
            de muannit ve müşrik din düşmanlarının kalblerine korku salıp onları aciz ve şaşkın
            bırakmıştır.
            Allah Resûlü (ashâbıyla beraber, Rabbinin emrine inkıyaden) harp meydanlarında din
            düşmanı olan o müşriklerle karşılaşmaktan hiçbir zaman geri kalmadı. Öyle ki,
            mızrakların hedefi olan düşmanlar kasap kütüğünde doğranan ya da çengellere asılan
            etlere benzediler.56
            O düşmanlar harpten öylesine kaçmak istediler ki, adeta kartal ve akbabaların savaş
            meydanlarından kapıp kaçırdığı et parçalarına gıpta ettiler. (“O et parçalarının yerinde
            biz olsaydık, bizi kaçırsalardı” dediler.)
            Düşmanlar, savaşın yasak olduğu haram aylar gelene kadar, gelip geçen gün ve
            gecelerin sayısını bilemezlerdi.
            İslâm Dini ve onun sahibi Peygamber Efendimiz, bütün ashâbıyla beraber, darmadağın
            etmek için düşmanların sahasına inip konan bir misafire benziyordu.57
            Resûl-i Kibriya Efendimiz, dalgalar gibi birbirini takip eden atlar üzerinde düşmana
            peşi peşine oklar yağdıran deniz gibi bir orduyu sevk ü idare ediyordu.
            O kahraman ordunun neferleri Allah’ın her emrine icabette bulunur, cihad emrini
            duyduklarında şirkin kökünü kazımak için düşmana bütün satvetleriyle hücum eder ve
            yaptıklarının karşılığını yalnız Allah’tan beklerlerdi.
            Garip olarak başlayan İslâm hak ettiği muallâ konumuna yükselinceye kadar o
            kahramanlar bütün himmetleriyle i’lâ-yı Din yolunda cihada devam ettiler.
            Allah Resûlü ve ashâbı şüphesiz babaların ve kocaların en hayırlılarıydı. Onların
            sayesinde ümmetin çocukları yetim, kadınları da dul kalmaktan ebediyyen kurtulmuş
            oldular.
            Onlar, sağlamlık ve sebatta zirveleri tutan dağlar gibiydiler. Sen dilersen harp
            meydanlarında onların elinden neler çektiklerini bir de düşmanlarından sorabilirsin.
            Sor, Huneyn’e sor, Bedir’e sor, Uhud’a sor: İnsafsız İslâm düşmanları için aman
            vermeyen veba hastalığı mı daha tehlikeliydi yoksa onlar için tam bir hezimet ve felaket
            sahnesi olan savaş alanları mı?
            İslâm’ın o kahramanları, dine düşmanlığı meslek haline getirenlerin omuzlarına doğru
            sarkan siyah saçlarını yalayarak enselerine indirdikleri saykıllanmış beyaz kılıçlarını
            kıpkırmızı olarak kaldırırlardı.58
            Ok ve mızraklarıyla yazı yazan o kahramanların kalemleri, ısrarla hak ve hakikate
            düşmanlık yapan müşriklerin bedenlerinin hiçbir tarafında noktasız bir yer
            bırakmamıştır.
            Gül, kokusu, rengi ve deseniyle nasıl selem ağacından (ve diğer ağaçlardan) seçilip
            ayrılırsa, cephede keskin kılıçlar taşıyan ashâb-ı kirâm da farklı simalarıyla
            düşmanlarından bir bakışta seçilip ayrılırlar.59
            Zafer kokan saba rüzgarları sana onların güzel kokularını armağan ettiğinde, sen zırhı
            içindeki her kahramanı açılmamış bir gonca gül zannedersin.
            Onlar atların cidiko kemikleri üzerinde ilerlerken, yüksek yerlerde biten kökleri çok
            sağlam ağaçlara benzerler. Bu da binitleri üzerindeki kolonların sağlamlığından değil,
            onların azim ve metanetlerinin kuvvetli olmasından ileri gelir.
            Cephede o kahramanların gücünü gören düşmanların korkudan akılları başlarından
            gitti de, yiğit bir bahadır ile zavallı, aciz bir kuzuyu ayırt edemez oldular.60
            Ormanlardaki aslanlar bile, Allah Resûlü’nün inayet ve yardım elini yanına almış
            biriyle karşılaşacak olsalar korkularından oldukları yerde kalakalır ve ağızlarını
            açamazlar.
            O, İnsanlığın İftihar Tablosu zahîr olup yardım ettikten sonra zafer elde edemeyen bir
            dost ve beli kırılıp zelîl olmayacak bir düşman katiyyen göremezsin.
            Aslanlar yavrularını ormanlara yerleştirip ağaçlar arasında güven içinde tuttuğu gibi,
            Hazreti Muhammed (aleyhissalâtü vesselâm) da ümmetini İslâm’ın sağlam kalesine
            yerleştirmiş ve onu dünyevî-uhrevî bütün afetlerden muhafaza etmiştir.
            Kelâmullah olan Kur’ân, Allah Resûlü’ne karşı inat ve ısrarla mücadele eden nice
            düşmanları yüzleri üzere yere sermiş ve O’nun mucizeleri, düşmanlığı meslek haline
            getirmiş amansız düşmanları perişan etmiştir.
            (Ey Hazreti Fahr-i Kainat “aleyhi ekmelüttahiyyât” Efendimiz’in mucizeleri hakkında
            daha fazla bilgi isteyen tâlip! O’nun mucizeleri çoktur ve hepsini beyana da gerek
            yoktur.) Zira, yaşadığı devir cahiliye devri61 olmasına rağmen, hiçbir insandan hiçbir
            ders tedrîs etmeyen O Ümmî Nebî’nin ummanlara denk ilmi ve bir yetim olarak neş’et
            etmesiyle beraber edep ve terbiye hususunda da zirvedeki hâli mucize olarak O’na
            yeter.
            9. Fasıl: Cenab-ı Allah’tan Mağfiret Talebi Hakkında
            Şu mısralarla Hazreti Habîb-i Huda’nın medh ü senası hizmetiyle müşerref oldum.
            Şimdi ömrümün geçen kısmında başkalarına yazdığım şiirlerden ve yaptığım
            hizmetlerden kaynaklanan günahlarımın, bu kaside vesilesiyle affedileceği ümidini
            taşımaktayım.
            Mazide başkalarına yazdığım şiirler, yaptığım hizmetler boynuma âkıbetinden endişe
            edilecek bir gerdanlık taktı. Ben de cinayet karşılığında kurban edileceğinin alameti
            olarak boynuna gerdanlık takılan bir deve gibi oldum.
            Evet, başkalarına mısralar düzmek ve hizmet etmekle çocukluklar, çocukça
            taşkınlıklar yaptım. Neticede elimde kalan ise sadece günahlar ve pişmanlıklar oldu.
            Sen alışverişinde zarar edip hüsrana uğrayan benim şu nefs-i emmareme bir bak! Fani
            dünyayı verip de ebedî saadetin kaynağı olan dini satın almadı; almak bir yana istekli
            bile olmadı.
            Her kim sonsuz hayatın temeli olan dinini verip de geçici yönleriyle dünya hayatını
            alırsa, onun bu alışverişte çok büyük zarar ettiği ve gabn-ı fâhiş62 ile aldandığı açık ve
            zâhir olur.
            Şayet yeniden bir günaha düşecek olursam Rabbimden onu setredip bağışlamasını
            niyaz ederim. Çünkü benim Hazreti Habîb-i Huda ve Şefî-i Rûz-i Cezâ payesiyle
            serfiraz Efendim’e olan ahdim ve imanım günaha düşmekle ortadan kalkmaz ve O’nunla
            olan bağım kopmuş olmaz.
            İsmimin Muhammed olması hasebiyle benim O Nebiy-yi Zîşan’ın himayesinde olmam
            pek tabîdir. O’na gelince, O bütün yaratılanlar içerisinde ahdine ve vaadine en vefalı
            olandır.
            Fahr-i Kainat Efendimiz şayet mahşer gününde fazl u ihsanıyla medet edip elimden
            tutmazsa, -ey nefsim!- sen o zaman itap ederek bana şöyle seslen: “Ey (işlediği günahlar
            yüzünden) ayağı sürçüp durmuş biçare! (Bundan sonra başına gelecekler için hazır ol!)
            Yok, yok! O kerem sahibi Resûl-i Mücteba recâ ile Kendisine yönelenleri kereminden
            mahrum etmez. O’na iltica eden kimse şefaat ve ihtiram görmeden geri dönmez.
            Fikir ve sözlerimi O, Kainatın İftihar Tablosu’na hasrettiğim günden beri her türlü
            sıkıntı ve beladan halâs ve necatım için, O’nu en hayırlı sığınak bildim ve her zaman
            öyle buldum.
            Suların hiç eylenmediği tepelerde bile çiçek bitiren yağmurlar misali, (âlemlere
            rahmet olarak gönderilen) O Habîb-i Rahman’ın şefaati, takati kesilmiş elleri, kurumaya
            yüz tutmuş gönülleri boş bırakmaz.
            Ben bu kasideyi yazmakla, Herem’i63 övmekle Züheyr’in64 kendi elleriyle devşirdiği
            dünya nimetlerini de dilemedim.
            10. Fasıl: Münacaat ve Arz-ı Hâcât
            Ey yaratılmışların en kerîmi, en faziletlisi olan Yüce Nebî! Elemli bir ölüme ve bütün
            dehşetiyle kıyamete karşı benim Senden başka sığınabileceğim hiçbir kimsem yoktur.
            Ey Allah’ın şanı yüce Resûlü! Kerîm olan Cenab-ı Allah, isyankâr kullarını
            cezalandırmak için Müntakim ismiyle tecelli ettiği zaman, bu bendene şefaat etmekle
            Senin şanına, makamına ve mertebene katiyen bir noksanlık gelecek değildir.
            (Gelmez zira) dünyada ve ukbada hayırlar, hiç şüphe yok ki, Senin şefaat, cömertlik
            ve kereminle gerçekleşir. Levh ü kalemin ilmi de Senin ilmindendir.
            Ey nefsim! Büyük günahlar sebebiyle rahmet-i İlahiyeden sakın ümidini kesip me’yûs
            olma! Zira Allah’ın engin mağfiretinin yanında büyük günahlar küçük hatalar gibidir.
            Ümit edilir ki, Rabbim rahmetini taksim ettiği zaman, herkesin o rahmetten nasibi,
            isyan ve günahlarına göre olur.
            Ey Rabbim! Senden niyaz ederim ki, benim reca ve maksudumu huzurundan geri
            çevirme ve ihsanların hakkındaki hüsn-ü zannımda beni inkisara uğratma.
            Her iki cihanda bu (zayıf ve mücrim) kuluna lütufta bulun; zira korkularla karşılaştığı
            zaman onun sabrı çok çabuk tükeniverir.
            Ey Rabbim! Fazl u kereminle, salât ve rahmet bulutlarının Nebiy-yi Mükerrem
            Efendimiz üzerine inmesine izin ver ve O’na sağanak sağanak salât ve rahmet yağdır.
            Takva, tezkiye, hilim ve kerem ehli olan âline, ashâbına ve tâbiînine de (salât ve
            rahmet eyle.)
            Ya Rab! Sabâ rüzgarı bân ağacının65 dallarını sallayıp durdukça ve deve çobanı
            güzel nağmeleriyle renkleri sarıya çalan beyaz develeri coşturarak sevk ettikçe (daima,
            her zaman) Efendimiz’e, âl ü ashâbına ve ihsan şuuruyla onlara tâbî olan bütün
            müminlere salât ü selâm eyle ve esenlik lutfet.
        </turkce>
        <anlam></anlam>
        <adet>3</adet>
    </dua>

    <dua id="1">
        <baslik></baslik>
        <arapca></arapca>
        <turkce>Rahman ve Rahîm Allah’ın adıyla
            Büyük Allah’tır. Sabah-akşam tesbihlerle anılmaya layık yegâne Zât O’dur. Bütün
            hamd ü senalar O’na mahsus ve O’nun hakkıdır. Gerçek güç ve kuvvet de Yüceler
            Yücesi Allah’a aittir. Bütün hamd ü senalar Allah’a mahsustur. Salât ve selâm
            Peygamber Efendimiz Hazreti Muhammed’e (sallallahu aleyhi ve sellem) ve bütün âl ü
            ashâbına olsun.
            Allahım! Senin hak kelimen olan yüce dinin İslâm’ı, dünyanın her bir köşesinde ve
            hayatın bütün ünitelerinde bugün de bir kez daha yücelt. Bizim ve dünyanın değişik
            yerlerindeki, hayatın muhtelif ünitelerindeki bütün kullarının sinelerini imana, İslâm’a,
            ihsana, Kur’ân’a ve iman hizmetine aç. Bizleri bu kudsî iman hizmetinde istihdam eyle.
            Yerde ve gökte, bütün kulların arasında bizim için vüdd/sevgi vaz’et. Bizi âlim, ârif,
            halîm, çok tevbe, evbe ve inâbede bulunan, âh u enînlerle hep kapının tokmağına
            dokunan, mütevazi, huşû ile iki büklüm, Kur’ân ahlakıyla ahlaklanmış, vakûr, ciddi,
            heybet sahibi, salih, ihlasın özüne ermiş ve erdirilmiş muhlis ve muhlas, Senden razı ve
            Senin hoşnutluğuna mazhar, Seni seven ve nezdinde muhabbetle serfiraz kılınan ve
            huzurunda sürekli el açıp dua eden bahtiyar kullarından eyle.
            Allahım! Biz ümmet-i Muhammed’in (aleyhi ekmelüssalavât ve etemmütteslîmât) dağınıklığını
            gider. Özellikle erkeği ve kadınıyla bütün kardeşlerimizi, bütün arkadaşlarımızı her
            zaman ittifak ve ittihat içinde tut.
            Allahım! Sana, biz kullarına, Senin dinin olan İslâm’a, yüce kitabın Kur’ân-ı
            Azîmüşşân’a ve hizmet-i imaniyeye ısrar ve inatla düşmanlık yapanları Sana havale
            ediyoruz.
            Allahım! Sen şayet onların hidayetlerini ve Senin yoluna, istikamet, adalet, insaf ve
            iz’ana hidayetlerini murad buyuruyorsan, en yakın, en yakın bir zamanda onları sırat-ı
            müstakîme hidayet eyle. Yok muradın böyle değil de başka türlü ise, onların ağızlarına
            gem vur, ellerine zincir, ayaklarına da prangalar tak. Karşı konulamaz gücünle onları ez.
            Kalemleriyle düşmanlık yapanların kalemlerini, dilleriyle haklarımıza tecavüz
            edenlerin dillerini, kaba kuvvetle iş yapmaya çalışanların güç kaynaklarını daha
            kullanılamaz hâle getir ve hepsinin ama hepsinin kuvvetlerini, aşırılıklarını,
            dalâletlerini, güçlerini, birliklerini, şer ve zulüm istikametinde kullandıkları
            malzemelerini, ittihat ve ittifaklarını paramparça et; zîr ü zeber eyle!
            Allahım! Hayatlarını adavete bağlamış o din düşmanlarını bütün teşebbüslerinde
            hezimete uğrat. Onları sarsıntı üstüne sarsıntıya maruz bırak. Birlik ve düzenlerini boz.
            Cemiyetlerini paramparça hâle getir. Hepsini bölük pörçük et. Birbirlerine düşür. Kirli
            emellerine ulaşmalarına müsaade etme ve onlara karşı biz kullarını her zaman nusretinle
            te’yîd buyur.
            Allahım! Yüce Zâtın, ulvî sıfatların, güzel isimlerin hakkı için, ism-i a’zamın
            hürmetine, Efendimiz Hazreti Muhammed Mustafa (sallallahu aleyhi ve sellem) şefaatine ve
            kardeşleri olan bütün nebî ve resûller hürmetine dualarımızı kabul buyur. Âmîn!
            ***
            Allahım! Ululuğun karşısında ürperen ve tir tir titreyen mahzun bir gönülle işte yine
            kapına geldik. Senden bizleri salâha ve iyiliğe kilitlenmiş kullarından eylemeni, ebrâr
            ve mukarrebînin hayatına denk bir hayatla bize canlılık bahşetmeni, mükerrem ibâdına
            lütufta bulunduğun gibi bizleri de nimetlerinle donatmanı, muhlisîn (ihlasa ermiş) ve
            muhlasîn (ihlasa erdirilmiş) kullarına nasip ettiğin güzellikte bir ölümle hayatımızı
            hitama erdirmeni, sonra da bizi katında makbul kullarınla beraber haşretmeni ve Senin
            yoluna baş koymuş “ilkler”in içinde Cennet’ine almanı dileniyoruz.
            Allahım! Dünyanın her türlü bela ve musibetine karşı bize afv u âfiyet ver! Olmasına
            hükmettiğin şeylerin şerrinden bizi koru. Önümüzden yahut arkamızdan gelebilecek
            tehlikelerden bizleri muhafaza buyur. Dünyada ve âhirette bizim için utanç vesilesi
            olabilecek durumlardan Sen bizi siyanet et ve bizleri konumunun hakkını veremeyip de
            sukût eden düşkünlerden eyleme!
            ***
            Allahım! Bizleri büyük-küçük hatalardan, günahlardan ve Senin emirlerine karşı isyan
            kokan tavır ve davranışlardan arındır. Lisanlarımızı yalandan, gıybetten, Senin
            sevmediğin, hoşnut olmadığın bütün kirli sözlerden temizle. Kalblerimizi gösterişten ve
            ikiyüzlülükten muhafaza buyur. Gözlerimizi bakmamaları gereken şeylere bakıp da
            hıyanet etmekten koru. Yüzlerimizi nurunun ziyasıyla aydınlat ve amellerimizi ıslah
            buyur. Niyetlerimizi ihlaslı kıl ve bize lütfettiğin bütün şeylerde bereket ihsan eyle.
            Ey bizatihî var olup başkasına muhtaç olmayan ve her şeyin varlık ve bekâsı kendisine
            muhtaç bulunan Hayy u Kayyûm! Her hâl ve tavrımızı rızan istikametinde eyle. Göz açıp
            kapayıncaya kadar hatta ondan da kısa bir süre bizi nefsimizle baş başa bırakma. Bizi
            ve dünyanın dört bir yanındaki kadın-erkek kardeşlerimizi, sevdiklerimizi,
            arkadaşlarımızı başımıza gelebilecek her türlü kötü durumdan himaye buyur!
            ***
            Allahım! Senden güzel isimlerin ve ulvî sıfatların hürmetine bizi affetmeni,
            nefislerimizi dizginleyip ruhumuzun emrine vermeni, işlerimizi kolaylaştırmanı ve
            insanlardan ve cinlerden bize düşmanlık besleyenleri bertaraf etmeni diliyoruz.
            Ey bütün mülk ve melekût kabza-ı tasarrufunda bulunan Mâlikü’l-Mülk! Ey hayat
            sahibi Hayy! Ey varlığının asla bir başlangıcı olmayan Kadîm! Ey ölüm Kendisi için
            katiyen söz konusu olmayan Bâkî! İhtiyaçlarımızı gider. Bize lütfunla muamelede bulun.
            Başımızdaki bütün belaları def ü ref’ eyle. Bizim yanımızda ol, bizi yardımsız bırakma.
            Dînî ve dünyevî her türlü musibetten bizi koru. Dünyayı en büyük derdimiz, tasamız ve
            kendisi için en fazla gayreti sarf ettiğimiz bir meta’ kılma, kılma ki bizim en büyük
            işimiz Senin rızanı kovalamak olsun.
            Bizi sevdiğin ve hoşnut olduğun amelleri işlemeye muvaffak kıl, Ey Yüce Rabbimiz!
            ***
            Ey ellerini açtıkları zaman darda kalmışların duasına icabet eden Yüce Allahım!
            İçimizden yükselen şu nida mahzun ve münkesir kalblerin nidasıdır; o nidaya icabet
            edecek yegâne Zât da Sensin. Kusurlarla âlûde olsak da, gaflet denilen illetten bir türlü
            kurtulamasak da işte yine Sana el açtık. Vaad-i İlahîni gerçekleştir ve dualarımıza
            icabet buyur. Bizi dalâlete saplananların ve gazabına uğramışların mahrumiyetine dûçar
            kılma. Sen bizim Mevlâmızsın; teveccühünle bizleri serfiraz kılacağını ümit ediyor ve
            kereminle muamelede bulunacağını umuyoruz, ey rahmet dalgalarıyla kâinatı kuşatan ve
            ey mağfiretine had-hudud olmayan!
            ***
            Allahım! Dualarımızı kabul buyur. Acizliğimize, zayıflığımıza, düşmüşlüğümüze ve
            muhtaç oluşumuza merhametinle mukabelede bulun. Aşılmaz gibi görünen zorlukları
            bizim için kolay hale getir. Gaye-i hayallerimize hakikat urbası giydir ve bizi dünyada
            ve âhirette utanılacak durumlara düşmekten muhafaza eyle!
            Allahım! Kalblerimizi ve bütün kullarının kalblerini imana, İslâm’a ve Kur’ân
            yolunda hizmete tevcîh buyur. Sineleri bize karşı düşmanlıkla köpürüp duranlara karşı
            yardımcımız ol ve bizi sevip hoşnut olduğun amelleri işlemeye muvaffak kıl.
            Bütün bunları Senden, yine Senin güzel isimlerinin hakkı için ve Efendimiz Hazreti
            Muhammed Mustafa (sallallahu aleyhi ve sellem) hürmetine dileniyoruz. Dileklerimizi kabul
            buyur Rabbimiz!
            ***
            Allahım! Ümmet-i Muhammed’in başında dönüp duran kara bulutları kaldır. İçinde
            bulunduğumuz elîm durumdan bizi halâs eyle. Şu aciz kullarını gam, keder, zillet,
            tembellik, çaresizlik ve ye’s musibetlerinden muhafaza buyur.
            Allahım! Bizi zâhir-bâtın nimetlerinle donat. Kurbiyetin kahramanı salih kullarını o
            üstün payeyle şereflendirdiğin gibi bizi de dünya ve ukba hayatında mesut eyle.
            Dünyada sevip hoşnut olmadığın işlerden, âhirette de azabına ve ikabına maruz
            kalmaktan bizleri uzak tut. Bizleri ebedî hayatın gerçek yurdu olan Cennet’ine al.
            Cemâlini müşahede ile lütuflandır ve Sana muhatap olma payesiyle şereflendir!
            ***
            Ey inayetleri sonsuz Rabbimiz! Ey yegâne koruyucumuz! Senden bizi her zaman
            koruyup kollamanı ve sıyanet etmeni dileniyoruz. Sen bütün mahlûkatını lütuflarınla
            sevindiren, özellikle de iyilik duygusuna kilitlenmiş kullarını gözlerin görmediği,
            kulakların işitmediği ve insan tasavvurunu aşkın hususî iltifat ve hususî pâyelerle
            şereflendiren sonsuz lütuf Sahibisin!
            Ey sevdiği kullarını hiç yalnız bırakmayan Mevlâmız! Sen bizim için lütufkâr namına
            layık yegâne Zâtsın. Riayet ve inayetinle biz muhtaç kullarını insî ve cinnî şeytanların
            asla ulaşamayacağı sıyanet kalene al. Etrafımızı muhafaza surlarınla kuşat ve
            düşmanlıkla oturup kalkan kötü niyetli kimselerin şerlerinden bizi muhafaza buyur, ey
            koruyup gözetenlerin en güzeli, ey celâl ve ikram sahibi Rabbimiz!
            ***
            Allahım! Şayet Senin hıfzın ve riayetin olmasaydı biz mutlaka helak olurduk. Tenezzül
            buyurup da bizi nimetlerinle donatmasaydın o zaman da hüsrana uğrardık.
            Ey bütün eksik sıfatlardan berî, yüceler yücesi Rab! Biz kapıkulların eğer Sana itaat
            edebilme gibi bir paye ile müşerrefsek, bu tamamen Senin lütuf ve inayetinin eseridir.
            Bütün verdiklerinden dolayı minnet Sana; iman ve İslâm nimetinden dolayı hamd ve
            şükran da yine Sanadır.
            Rabbimiz! Senden, bundan sonra da her zaman yar ve yardımcımız olmanı istirham
            ediyor, bizi yolların en sağlam ve en şaşırtmaz olanına hidayet buyurmanı diliyoruz. Sen
            bizim hem velîmiz, hem de biricik vekîlimizsin. Sen ne güzel Vekîl’sin!
            ***
            Rabbimiz! Senden, bize masivadan arınmış dupduru kalbler, sürekli Senin yâdınla
            meşgul diller, yaratıldıkları gayeler karşısında boyun büküp her zaman kemerbeste-i
            ubudiyet içerisinde emre âmâde duran his ve latîfeler, iman esaslarını aksine ihtimal
            vermeyecek şekilde bilip kabullenebileceğimiz, duyup hissedebileceğimiz ve onu kendi
            özümüzle bütünleştirip irfan ufkuna ulaşabileceğimiz kıvamda bir yakîn-i tam ve bizi
            asla terketmeyecek âfiyet-i dâime istiyoruz.
            Rabbimiz! Günahlarla âlûde bir hâlimiz var; bizi fevt ettiğimiz şeyleri telafi edip
            yeniden toparlanabileceğimiz kâmil ve nasûh bir tevbeye muvaffak kıl ve bütün
            günahlarımızı eritecek mağfiret havuzlarına al. Gırtlaklarımıza kadar kabahatlerle
            kirlenmiş olsak da Sen seyyiatımızı, meâsî ve mesâvîmizi affet. Sevmediğin ve hoşnut
            olmadığın şeylerin muhabbet ve meyillerini kalblerimizden söküp at. Bizi Kendi
            nezdindeki hazinelerinle te’yîd buyur, Kendi kuvvetinle destekle, destekle ki şu geçici
            dünyadan ancak Senin yardımınla emniyet ve selâmet içinde çıkabiliriz.
            ***
            Bizi sıyanet buyur ey yegâne Koruyanımız! Dinimize ve dünyaya müteallik bütün
            işlerimizde insî ve cinnî şeytanların, sürekli kötülüğü emredip duran nefs-i emmarenin
            vereceği zararlardan, inanan kullarına karşı kalbleri kin ve nefret duygularıyla dopdolu
            düşmanların saldırgan davranışlarından bizi muhafaza et, ey her zaman inayetiyle
            bizimle beraber olan Rabbimiz! Onların tuzaklarından, komplolarından bizi ve gönlünü
            Senin dinine vermiş bütün inananları himaye eyle. Hile ve hud’alarını başlarına çevir
            ve onları mağlup bir vaziyette gerisin geriye döndür. Bilerek yahut bilmeyerek
            işlediğimiz hata ve günahlardan dolayı bu hak-hukuk tanımaz insafsızları başımıza
            musallat eyleme. Onların kirli emellerini gerçekleştirmelerine müsaade etme ve bize,
            ihsan çeşmenin tatlı bir suyu olan, “gel ve endişe etme, çünkü sen güven içinde
            olanlardansın” hakikatini tattır!
            ***
            Ey bütün cebbar ve gaddarları azamet ve ululuğuyla dizginleyip durduran ve bize,
            yüce dinimiz İslâm’a ve kemerbeste-i ubudiyetle ona yürekten bağlanmış Müslümanlara
            kinle, nefretle düşmanlık besleyenleri kudretiyle çepeçevre kuşatan Yüceler Yücesi
            Rab!
            Senden, sırf Sana inandıkları için, inanan kullarına adavet besleyen insafsız ve yola
            gelmez kimselerin ağızlarına gem vurmanı, ellerine kelepçe geçirmeni, ayaklarına zincir
            takmanı diliyoruz. Biz masum ve garip kullarına merhamet buyur da, bize karşı kin ve
            nefret duygularıyla oturup kalkan hasetçilerin menfur emellerine ulaşmalarına müsaade
            etme. Bizi nusretinle destekle. “Tâ Hâ” ve “Yâ Sîn” hakkı için, Peygamberlerin Efendisi
            yüzü suyu hürmetine, bütün şerlerden ve şerîrlerden Senin Hâfiz (koruyup kollayan,
            himaye eden) isminle ve sevdiğin kullarını siyanet edip koruduğun diğer isimlerinle bizi
            de muhafaza buyur!
            ***
            Allahım! Biz, Senin Müslüman kulların, mahzun ve kederli olarak huzuruna geldik.
            Senden sıkıntılarımızı gidermeni, gam ve hüznümüzü izale buyurmanı dileniyoruz.
            Dileniyoruz zira Sen kapına koşanları hiçbir zaman eli boş geri çevirmezsin.
            Ya Rab! O sahip bulunduğun en güzel isimlerin ve en ulvî sıfatların hakkı için
            günahlarımızı mağfiret buyurmanı, kusur ve ayıplarımızı örtmeni, bizi sevip razı
            olduğun amelleri işlemeye muvaffak kılmanı, Sana gönül bağlamış bütün Müslüman
            kullarını haddini aşıp saldırganca davranan, düşmanlık duygularıyla oturup kalkan ve
            her zaman komplo peşinde koşan insanlık mahrumlarına karşı nusretinle koruyup
            kollamanı istirham ediyoruz.
            Gelip başımıza çöreklenen her türlü üzüntü, tasa, keder ve sıkışıklık hallerinden
            kurtulmamız için bize nezdinden fereç ve mahreçler, çıkış yolları gönder. Bize, varıp
            Sana ulaşan dosdoğru yolu göster ve takva elbisesini giydir. Muhakkak ki, itaat edilip
            azabından sakınılmaya layık olan ve günahkarların günahlarını bağışlama şanına en çok
            yaraşan yegâne zât Sensin.
            ***
            Ey her şeyin perçemini elinde tutan ve bütün kapıların anahtarları sadece Kendi
            nezdinde bulunan Yüceler Yücesi Allahım! Senden, bizi mâsivanın bütün kayıtlarından
            âzâd etmeni ve en hayırlı kapıları biz muhtaç kullarına açmanı diliyoruz. Bu pür kusur
            bendelerini sadece Sana, hem de en kâmil bir şekilde kullukta bulunmaya muvaffak kıl.
            Rahmet ve inayet tecellilerinle ihtiyaçlarımızı gidererek Senden başka her şeyden
            ümidimizi kes; kes ki, aradıklarımızı sadece Senin kapında arayalım. İçimizde şeytanın
            ve her zaman kötülüğü emredip duran nefislerimizin taleplerine karşı bir ürperti uyar.
            Bizi hükmünden ve icraat-ı sübhaniyenden hoşnut, sağanak sağanak yağdırdığın
            lütuflarının şükrüyle gerilmiş, Zâtını ve isimlerini yâd etmekten engin bir haz duyan ve
            Sana kavuşmaya karşı her zaman iştiyakla dopdolu olan kullarından eyle!
            Rabbimiz! Engin rahmetine iltica ediyor ve bizi başka değil, sadece ulu dergâhının
            önünde yana yakıla içini döken, yüzünü yalnızca Sana dönen, Senin emir buyurduğun
            yolda yürüyen ve bütün bunlarla sadece ve sadece Senin hoşnutluğunu murad eden
            kulların hâline getirmeni diliyoruz.
            ***
            Ey hem dünyada hem de ukbada bitip tükenme bilmeyen hazinelerin biricik sahibi! Ey
            ihsan ve atâsıyla bütün âlemleri kuşatan yüce Rab! Mukaddes ve bereketli hazinelerinin
            kapılarını bize de aç. Bize de teveccüh buyur ve nezdinden hususî bir nurla
            simalarımızı, sinelerimizi pür-nur eyle. Sana yaklaştırmayan ve Senden uzaklaştıran
            masiva adına ne varsa hepsini tecellilerinin şualarıyla gönlümüzden çıkar. Çıkar ki
            kalbimizde sadece Senin sevip hoşnut olduğun şeylere karşı arzu ve iştiyak kalsın. Her
            dem tazelenen sürpriz eltâf-ı Sübhaniyenle biz muhtaç kullarını sarıp sarmala.
            Maiyyetini içimize öyle duyur ki onunla Senden başka her şeye karşı müstağni
            kalabilelim.
            Ve ey Rabbimiz! Mukarrebîn ve ebrara nimetlerini sağanak sağanak yağdırdığın gibi
            bize de bol bol iyilik ve cömertlikte bulun!
            ***
            Allahım! Senden, yerde ve gökteki bütün kullarının kalblerinde bizim için bir sevgi
            zemini hazırlamanı diliyoruz. Nezdinde armağanların en güzeli olan kurbet payesine
            mazhar olmuş enbiya ve mürselîne teveccühte bulunduğun gibi bizi de teveccüh ve hüsn
            ü kabul mevhibelerinle donat. Bizimle cinnî ve insî şeytanların, onların saptırma,
            dalâlet yollarına çekme, tesvîl (ayartma) ve tezyîn (süslü gösterme) arzularının arasını
            doğu ve batı arasındaki mesafe kadar uzak tut!
            Rabbimiz! Kapında durup acz u fakr içinde, aynı zamanda reca duygusuyla
            dilendiğimiz şeyleri bize lutfedeceğine inanıyoruz. Sen, Raûf ve Rahîmsin; ne olur,
            umduklarımızı boşa çıkarma!
            ***
            Yüce Rabbimiz! Bizim için de nezdindeki hazinelerin kilitlerini açmanı ve esrar-ı
            rubûbiyetinin perdelerini aralamanı dileniyoruz. Bize ulûhiyetinin esrarıyla teveccühte
            bulun. Azamet ve kibriyanla öyle tecelli et ki, gönül gözlerimiz Seni unutup da
            kendimize ve masivaya takılmaktan kurtulsun. Nurunun şualarıyla bütün cismanî
            meyillerimizi siliver, siliver de hayvaniyetimize bakan yönüyle keyfiyet ve kemmiyet
            darlığına dûçar kalmayalım.
            Ey Rabbimiz! Biz aciz, zayıf, garip ve muhtaç kullarına Rahmaniyetin, Rahîmiyetin,
            inayet ve riayetinle nazar kılmanı istiyoruz. Ne olur, Senin ulu dergâhına yönelen şu
            derbeder gönülleri boş geri çevirme!
            ***
            Ey Ululardan Ulu Rabbimiz! Bizi, Senin azamet ve ululuğun karşısında kulluk
            hakikatini kavramış, yüzü her zaman yerde olanlar kullarından eyle. Buudları
            ölçülemeyecek kadar geniş olan ihsan ü atâ hazinelerinden ve hadd ü hesabı olmayan
            bereket kaynağı fazlından bize de bol bol lütufta bulun!
            Ey her şeyin yegâne sahibi yüce Rabbimiz! Dostluğunla şerefyâb kılarak lütufta
            bulunduğun kulların gibi, bize de teveccühte bulun; Sana düşmanlık edenleri mahrum
            ettiğin şekilde bizi nimetlerinden mahrum etme; Sen mü’minlerin dostu ve yardımcısı,
            Senden talepte bulunanların isteklerini is’af eden biricik kerem sahibisin! Zaten Senin
            keremin sadece hâlis mü’minlere, teveccühün de ebrâr ve mukarrebîne mahsus değildir;
            Sen her şeyi kuşatan rahmetinle dilediğini ihsan ve ikramlara boğarsın. Evet, Sen
            lütuflarında sınır olmayan Cömertler Cömerdi, kullarının bütün ihtiyaçlarını görüp
            onları başkalarına el açma zilletinden kurtaran Ğaniy-yi Hakîkî ve merhamet şualarıyla
            bütün varlığı sarıp sarmalayan Yüceler Yücesi Rahîm ü Aliyy’sin.
            ***
            Ey açık-gizli her şeyi bilen Alîm Rabbimiz! Bizi nezd-i uluhiyetinden göndereceğin
            ilham hüzmeleriyle doyur! Ve ey kullarını cezalandırmakta acele etmeyen hilm sahibi
            Halîm Rabbimiz! Bu tahammülü az kullarını, sinelerini sabr-ı cemille doldurmak
            suretiyle te’yîd buyur! Ve ey yaptığı bütün işlerinde sayılamayacak kadar hikmetler
            bulunan Hakîm Rabbimiz! Yakîne susamış şu kullarının kapalı gözlerini de icraatındaki
            yüce ve derin hikmetlere aç!
            Ey Hayy u ya Kayyum! Ey gerçek hayatın Sahibi ve her şeyin varlık ve devamı
            Kendisine muhtaç bulunan Rabb-i Rahîm! Vicdanlarımızda sürekli Zât-ı Akdes’ini yâd
            etmeye bizi muvaffak kıl ve bütün latifelerimizi zikrinle ihya buyur. Bir an bile olsa
            doğruluktan ve doğru yoldan bizi cüdâ düşürme!
            Allahım! Kainatta dönüp duran bütün hâdiseler.. ağaçların dallarında asılı duran
            yapraklar ve meyveler.. insanların içlerinde gezip dolaşan hayaller ve düşünceler.. sır
            ve hafîlerdeki dereceler... bunların hepsi sadece Senin Deymûmiyetin ve
            Kayyûmiyetinle, nihayet ve yeniden oluş gibi hâllerden münezzeh, ezelden ebede dâim,
            kâim ve bâkî bulunmanla meydana gelmektedir. Onların tamamı Senin varlığına ve
            birliğine şahit, müşahitler için de birer delildirler. Hepsi Senin emrin, teshîrin ve evirip
            çevirmenle varlığın cilvelerini tatmaktadır. Ya Rab! Ne olur, bizim matlubumuzu ve
            maksudumuzu da teshîr buyur; Senin ulu adını ve hakkın sesini-soluğunu cihanın her bir
            bucağında i’lâ etmek olan maksudumuzu.
            ***
            Ya Rab! Sen lütufta bulunanların en güzelisin; Senden bizi de umduklarımıza nâil
            eylemeni diliyoruz. Başlarımızdan aşağıya sağanak sağanak yağdırdığın nimetlerden
            dolayı evvel-âhir bütün hamd ü senalar Sana, bizim gibi liyakatsiz gönülleri iman ve
            İslâm’la serfiraz kıldığın için bütün minnet ve şükran hislerimiz de yine Sanadır. Ne
            olur, bizi iman ve İslâm’la şereflendirdiğin gibi ihsanla ve daha ötesiyle de şereflendir.
            Ey kudreti sonsuz olduğu gibi rahmeti de sonsuz olan biricik Rabbimiz! Biz aciz
            bendelerini, ihsanda bulunduğun lütufları geri almak suretiyle cezalandırma. Bizi Senin
            nimetlerine karşı kör ve nankör durumuna düşmekten sıyanet buyur ve bize
            hoşnutluğunun mahrumiyetini yaşatma!
            Ya Rab! Ulu dergâhının önüne geldik; Sana hatalarından dolayı uzak düşüp de hatasını
            anladıktan sonra içi nedametle köpüren bir ihtiyaç sahibinin lisanıyla sesleniyoruz.
            Dileklerimizi de sevenlerin sevdiklerinden istemesi türünden sayacağını ümit ederiz.
            Yaptığımız duaları, artık bütün bütün çaresiz kalmış ızdırar içindeki bir kulunun duası
            gibi kabul buyur ve nezd-i Ulûhiyetine yakınlık gibi payeler üstü bir payeyle taltif
            ettiğin kullarının gözlerindeki hicabı kaldırdığın gibi, Hak ve hakikatle bizim aramıza
            girmiş perdeleri de kaldır!
            ***
            Ey kerem ve cömertliğine hudut olmayan yüce Allahımız! Senden, lütuf sağanağınla
            bizleri de sırılsıklam hâle getirmeni, kullarının kalblerini bizim Sana iman ve
            teslimiyetten nebeân eden duygu ve düşüncemize yönlendirmeni, biz zayıf ve muhtaç
            kullarını her zaman muhafaza ve himayen altına almanı, Hayy ve Muhyî ism-i
            celîllerinden gelen nurlarla, ölmeye yüz tutmuş gönüllerimize hayat üflemeni, nezd-i
            Ulûhiyetinden ekstra bir armağan olarak göndereceğin ilm-i ledün ile bilip duyma,
            duyup tanıma ve marifet ufkumuzu genişletmeni, Senin nâm-ı celîlini dünyadaki her
            sineye duyurma istikametinde didinip duran kullarına rahmetinle muamelede bulunarak
            onlara açılım üstüne açılımlar nasip etmeni ve kerem kapını bizler için ardına kadar
            açmanı diliyoruz.
            Rabbimiz! Bahtına düştük; ne olur, hep düşe-kalka sendeleyerek yürüyen ve ruhları
            itibariyle bir paçavraya dönüşme tehlikesiyle her zaman karşı karşıya bulunan bu
            mücrim kullarını takva elbisesi, ihsan urbası, muhabbet ve kurb tacıyla zinetlendir! Sana
            müştak kullarının başka her şeye kapandıkları gibi, Sen de bizim dışımızı ve içimizi,
            Cânân mülahazası dışındaki bütün fiil, duygu, düşünce ve hayallerden tecrîd eyle!
            Sevmediğin ve razı olmadığın neler varsa, onların hepsinin dar mahpeslerinden bizleri
            kurtar ve hep uzak tut!
            ***
            Ey bilinmesi gerektiği ölçüde bilmekten fersah fersah uzak bulunduğumuz yüce
            Rabbimiz! Bizi marifet denizinin derinliklerine daldır; daldır ki, kalblerimiz saffet
            bulsun, yolumuzun sonu da vuslat olsun! Bizi nurunla rızıklandır. Şek ve şüphenin
            karanlık vadilerinden uzaklaştır. Zâhir ve bâtınımızı İlahî inayetinle te’yîd buyur ve bizi
            cismaniyetinin altında kalıp da ezilenlerin elîm âkıbetine maruz bırakma!
            Ey kullarının dualarına her zaman mukâbelede bulunan Yüceler Yücesi Rab! Bizim
            dualarımızı da kabul et. Bizi dünyada da, ukbada da kaybedenlerden eyleme. Her türlü
            bela ve musibetlerden sıyanet buyur ve umduklarımızın ötesinde sürpriz lütuflarınla
            sevindir!
            ***
            Rabbimiz! Biz yoktuk; Sen var ettin. Fakat biz kendimize zulmettik, zulmettik de
            olmadık günahlar irtikâp ettik, mesavîye girdik, Senin asla hoşnut olmayacağın
            vadilerde dolaştık.
            Ey Rab! Şimdi bütün bunları yüce huzurunda itiraf ediyoruz. Şayet bizi affeder ve
            bağışlarsan -Sen de biliyorsun ki- Senin mülkünden hiçbir şey eksilmeyecektir. Bize
            azap edersen, o zaman da saltanatında bir ziyade olmayacaktır.
            Ey Kendini her kelâmının evvelinde Rahman ve Rahîm diye tavsif buyuran
            Merhametliler Merhametlisi Rab! Sen dilersen bizden başka azap edecek kullar da
            bulabilirsin. Ya biz! Senden başka merhamet edecek kimi bulabiliriz! Öyleyse, ne olur
            rahmetinle muamelede bulun ve bize merhamet buyur, ey Rahîm ü Vedûd!
            ***
            Allahım! Lütfen ve keremen günahlarımızdan ve hatalarımızdan dolayı bize azap etme!
            Senin azabına uğrayarak helak olma endişesinden dolayı tir tir titriyoruz; bahtına düştük,
            ne olur, bizi azabından koru ve bize dünyada ve âhirette afv u âfiyet ver.
            Ey Yüceler Yücesi Allahımız! Senin kapından başka sığınacak yerleri olmayan biz
            muhtaç kullarını içine düştüğümüz bir takım yakışıksız amellerden dolayı muâhaze etme.
            Dönüp dolaşıp Sana gönül bağlamış kullarına musallat olmak isteyen vatan, millet,
            insanlık ve din düşmanlarına fırsat verme. Bizi hem Senin hem de yüce Habîbin Hazreti
            Muhammed’in (aleyhi efdalüssalavât ve ekmelüttahiyyât) asla dokunulamayan ve zarar
            verilemeyen himayesine dâhil eyle ve yürüdüğümüz yolumuzu her biri birer takva
            âbidesi hâline gelmiş müttakî önderlerin yollarıyla birleştir.
            Ey ihsan ve mevhibeleri hazinelerinden hiçbir şey eksiltmeyen Yüce Rabbimiz! Bizi
            de günahların zarar veremeyeceği sağlamlıkta bir sadakat, yüzünü sadece Sana
            çevirmekle huzur bulan bir kalb ve yalnızca Cemâl-i bâ-kemâline ulaşmakla itmi’nana
            erecek bir sır ile donatmanı istiyoruz. Ne olur, dileklerimizi kabul eyle.
            ***
            Ey yüceler yücesi Rab! İşte yine Senin kalblere inşirah salan huzuruna geldik. Sana
            teveccüh ediyor, mukaddes iklimine sığınıyor ve teveccühümüze teveccühle hem de
            teveccüh-ü tâm ile mukabelede bulunmanı diliyoruz. Bize aksine ihtimal verilmeyecek
            kadar güçlü ve olgun bir iman ve hiçbir şirk şâibesiyle bulanmamış berrak bir tevhîd
            telakkisi lütuf buyur. Kalblerimizi, Senin için sevilenler dışında, zerresi bile Senden
            başkasına tahsis edilmemiş dupduru bir sevgiyle donat. Vicdanlarımızı Senin kusursuz,
            pak ve her hususta noksansız bulunduğun mülahazasına bağlanmış ve Zât-ı Zülcelâl’ine
            isnat edilmesinden hoşnut olmayacağın sıfatlardan âzâde kalmış bir takdis düşüncesiyle
            mamur kıl. İyilik mülahazasına kilitlenmiş mukarreb kullarına ihsanda bulunduğun gibi
            bize de topyekün günahlardan, hatalardan, mâsiyetlerden, bâtıl mülahazalardan ve
            hiçbir sağlam esasa dayanmayan kuruntulardan kurtulma yolları ihsan et!
            ***
            Ya Rab! Senin kudretin her şeye yetecek kadar büyük, nimetlerin de bütün varlığı
            kuşatacak kadar umumîdir. Senden bizi de Rubûbiyetinin nurları ve Ulûhiyetinin
            esrarıyla çepeçevre sarmalamanı dileniyoruz. Rahman ve Rahîm isimlerinin hürmetine
            bu muhtaç kullarını Rahmaniyet ve Rahîmiyetinle te’yîd buyur. Senin dostluğuna her
            şeyden daha fazla ihtiyacı olan bendelerini üns ikliminin re’fet ve nurundan mahrum
            eyleme; eyleme ki, Sübuhât-ı esmaiye ve sıfâtiyende biz de eriyip tükenelim. Varlığını
            vicdanlarımıza duyur ve gönüllerimizi marifet-i tâmme ile öyle doyur ki, Seni daha iyi
            tanımaya vesile olabilecek ne kadar malumat varsa hepsinin inceliklerine ve
            derinliklerine biz de muttali olabilelim. Ya Rab! Sen cömertliğine hudut olmayan
            yegâne Cevâd-ı Kerîm ve rahmetinin sınırları hayal bile edilemeyecek kadar engin bir
            Rabb-i Rahîm’sin! Ne olur, ihsanlarından bu kapı kullarını mahrum etme ve nimetlerinle
            bizi de şâd mesrûr eyle!
            ***
            Allahım! Bütün eşyadan önce var olan Evvel Sensin; Senden önce hiçbir şey yoktu.
            Her şey göçüp gittikten sonra bâkî kalacak Âhir Sensin; Senden sonra hiçbir şey
            kalmayacaktır. Sayısız açık delillerle varlığı meydanda olan Zâhir Sensin; Senden ayan
            hiçbir nesne olamaz. Varlığının keyfiyeti gözlerden ve idrakten uzak olan Bâtın da yine
            Sensin; Senden başka hiçbir şey bizzat mevcut değildir.
            Allahım! Seninle aramıza, göz açıp kapayıncaya kadar bile olsa hiçbir engelin
            girmesine fırsat verme ve bizi hiçbir zaman huzurundan kovma! Bize, bizim
            istihkakımıza göre değil de Senin keremine yakışır bir şekilde muamelede bulun. Ne
            olur, işlediğimiz günahlardan dolayı da bizi azaba uğratma!
            Ya Rab! Bu muhtaç ve müştak kullarına muhabbetinin halâvetini tattır da, sinelerimiz
            inşiraha ersin. Marifetinin nurlarıyla zâhir-bâtın bütün latîfelerimizi öyle aydınlat ki,
            kalblerimiz bir kez daha hayat bulsun.
            Allahım! Gönüllerimizi esmâ-i hüsnânın ve sıfât-ı sübhâniyenin ziyasıyla tenvir buyur
            ve bizi Yüce Nebi’nin sünnetini ihya edebileceğimiz kıvamda faydalı bir ilimle
            rızıklandır!
            Rabbimiz! Bütün bunlara mazhar olabilmek için Senin rahmet ve merhametine iltica
            ediyor, havl ve kuvvetine sığınıyoruz. Senin yüce dinine ve sevgili kullarına karşı kin
            ve gayzla köpürüp duran insafsız ve vicdansızları da yine Sana havale ediyoruz.
            ***
            Yâ İlahenâ ve Ya Rabbenâ! Kalb gözü açık olanların bütün eşyada ayan-beyan
            görebileceği Zâhir Sen, gayblar gaybı Bâtın Sen, dillerde vird ü zeban Sen, esmâ-i
            hüsnasıyla malum, sıfât-ı ulyâsıyla maruf da yine Sensin. Senden zâhirimizi tertemiz
            hâle getirmeni ve bâtınımızı da nûrânîlerin iç dünyalarını nurlandırdığın gibi tenvîr
            buyurmanı diliyoruz. Bizim yanımızda ol, aleyhimizde olma. İşlerimizi yoluna koy.
            Sevip hoşnut olmadığın ne kadar kötü haslet ve ne kadar çirkin davranış varsa onların
            hepsiyle bizim aramızı doğu batı arası kadar uzak tut!
            Ey yücelerden yüce ve kullarına onların şah damarlarından daha yakın Rabbimiz!
            Bizim Senden uzaklığımızı düşünüp Sana avazımız çıktığı kadar yüksek sesle nida
            ediyor ve yine Senin bize yakınlığını mülahazaya alarak da kısık seslerimizle
            münacaatta bulunuyoruz. Ne olur, bahtına düştük, bizi salih ameller işlemeye muvaffak
            kıl; nebîleri, sıddıkları, şehitleri ve daha başka mukarreb kullarını yakınlığınla serfiraz
            kıldığın gibi biz aciz ve muhtaç kullarını da serfiraz kıl!
            ***
            Ey hem kudretine hem de merhametine hudut olmayan biricik Rabbimiz! Senden, nezdi
            ulûhiyetinden göndereceğin mukaddes bir ruhla sinelerimizi tertemiz hâle getirmeni,
            basiretlerimizi keskinleştirmeni ve Seninle aramızdaki perdeleri kaldırarak mükâşefe
            yollarını bizim için de açmanı diliyoruz. Ne olur, Senin büyüklüğüne layık feth-i
            mübînleri bizim için de müyesser kıl ve yüce katından lütuf buyuracağın ilm-i ledün ve
            rahmanî tecellîlerle bizim kalb kâselerimizi de doldur!
            Ey sevip hoşnut olduğu kullarını her zaman koruyup kollayan Sultanlar Sultanı! Senin
            hıfz u inayetinden başka sığınacak melce’ ve dayanağı olmayan bu zayıf ve garip
            kullarını da, önümüzden ve arkamızdan gelebilecek tehlikelerden sıyanet buyur; buyur ki
            Senin saîd kullarından olalım ve şekavet derelerine düşmekten kurtulalım.
            Ey zikrinden aciz olduğumuz biricik Mezkûr ve şükrüne tâkat getiremediğimiz yegâne
            Meşkûr! Bize Seni anma hususunda bir an bile fütur getirmeyecek diller, muradını
            anlamaya muktedir gönüller, sağanak sağanak gönderdiğin nimetlerine karşı hamd ve
            şükür duygusuyla gerilmiş akıl ve zihinler ver. Sinelerimizi ilmine muvafık bilgi ve
            hikmet damlacıklarıyla doldur. Günahlarımızı yarlığa. Bizi, kadın erkek bütün
            kardeşlerimizi, Habîbinin yolunda yol arkadaşlığı yaptığımız dostlarımızı ve yine sırf
            Senin hoşnutluğun için birbirimizi sevdiğimiz kardeşlerimizi gönüllerde birer yâd-ı
            cemîl hâline getir ve hepimizi Naîm cennetlerinin vârisleri kıl!
            ***
            Allahım! Nezdinde kurbet kahramanlığını ihraz etmiş ve makbul kulların arasına
            girmiş seçkinlerin evsaf-ı hasenesiyle bizim ruhlarımızı da güzelleştir. Sevip hoşnut
            olduğun salih amelleri işlemeye bizleri de muvaffak kıl. Bu bendelerini de, sürekli
            Senin kapının önünde, o kapının aralanmasını bekleyen, yüzü yerde, tevazu, mahviyet ve
            hacâlet kahramanlarından eyle. Sadakatle Senin ulu dergâhının önünde bekleyip duran
            sıddıkları doyurduğun gibi, bu marifete muhtaç kullarını da marifet tecellilerin ile
            doyur!
            Ey Yüce Rabbimiz! Bizi nezdinden öyle bir inayetle te’yîd buyur ki, gönüllerimiz ve
            ruhlarımız gerçek hayatın içlere inşirah salan nefesleriyle dolup taşsın. Bize imanın
            hakikatini göster. Bizi yakîn zirveleriyle tanıştır; tanıştır da ihlas ve samimiyet,
            fıtratlarının bir derinliği hâline gelmiş salih kullarının teveccühleri ölçüsünde bir
            teveccühle yüzlerimizi Sana çevirebilelim; Senin kapından başka hiçbir kapının
            dilencisi olmayalım ve Senden gayrı hiçbir şeye gizli-açık kullukta bulunmayalım.
            Yâ Rab! Bütün maksutların ve mahbupların ötesinde yegâne matlup Sensin! Kalbler
            de, perçemler de Senin elindedir. Bütün her şeyin, önünde-sonunda varıp dayanacağı
            biricik mercî’ de yine Sensin!
            ***
            Ey bütün mevcûdâtın yaratıcısı ve yaşatıcısı olan Yüce Allahımız! Sen Zât-ı Ecell ü
            A’lâsına hiçbir arazın ârız olamadığı, gücünü, kuvvetini hiçbir çerçevenin kuşatamadığı
            ve hiçbir beyanın Kendisini hakkıyla ifade edemediği yegâne Zâtsın! Bütün âleme
            yerleştirdiği alâmetlerle seyyarelerden zerrelere kadar topyekün mahlûkat tarafından
            eksiksiz bilinip tanınan ve varlığı kendinden olan Mevcûd-u Hakîkî de yine Sensin!
            Hiçbir delil ve hiçbir burhan Senin mevcudiyetini ispata kâfî gelemez. Varlığını,
            kullarının kalblerine yerleştirdiğin imanla duyuran ve varlık âlemindeki her şeyden daha
            ayan olan Sensin! Biz, Senin kapıkulların, varlığımızı Sana borçlu olduğumuz gibi,
            varlığımızın devamı da yine Senin devam ettirmenle mümkün olmaktadır. İşte bu
            hislerle Sana yöneliyor, Sana tevekkül ediyor, kudretinin azametine, ilminin ihatasına,
            iradenin şümûlüne, sem’ ve basarının nüfûzuna dayanarak, bize de Vahdaniyetinin
            esrârını duyurmanı istirham ediyoruz. Ruhlarımızı sıfât-ı Sübhaniyenin tecellîleri ile
            pırıl pırıl hâle getir ve kalblerimizi marifetinin nurları ile bütün kirlerden, paslardan ve
            ahlâk-ı zemîmeden arındır!
            ***
            Ey engin rahmet ve merhamet sahibi Rahman ve Rahîm Rabbimiz! Senden başka
            dertlerimize derman olabilecek, hastalıklarımıza şifa verebilecek, keder ve tasalarımızı
            izale buyurup kalblerimizi imar edebilecek bir güç ve kuvvet yoktur. İstirham ediyor, el
            açıp dileniyoruz; içimizi Senin hoşnutluğuna zıt bütün şâibelerden ve ağyar
            mülahazalarından arındır. Ne kalbimizde ne de dilimizde, küçük ya da büyük, iddia
            kokan hiçbir duygu ve düşünce bırakma. Bütün latîfelerimizi nezdinden lütfedeceğin
            esintilerle lebâleb doldur. Bizim gibi kendi uzaklığının vadilerinde âvâre dolaşanlara
            kurbet yamaçlarında tenezzüh etme imkânları ihsan et. Bahşettiğin nimetlerin lezzetlerini
            vicdanlarımıza duyur ve içimizdeki şükür hislerini coştur. Zâhirimizi ve bâtınımızı,
            Senin yüce huzurundan uzaklaşmamıza ve Senden uzaklığın karanlık çukurlarına
            düşmemize sebep olabilecek her türlü isten, pastan, kirden ve sisten arındır!
            Ya İlâhenâ ve ya Mevlânâ! Gönüllerimize Rubûbiyetinin esrârını duyur. Ulûhiyetinin
            gizli enginlik ve derinliklerini anlamamıza vesile olabilecek bir idrak ufkuyla bizleri
            ma’mûr kıl. Sıfât-ı sübhâniyenden akıp gelen tecellî hazînelerine basar ve
            basîretlerimizi aç ve esmâ-i hüsnânın hakikatleriyle marifet ufkumuzu genişlet, ey ezelî
            ihsan ve nâmütenahî lütuf sahibi Rabbimiz!
            ***
            Allahım! Yüce nezdinden göndereceğin bir nurla simalarımızı pırıl pırıl hâle getir.
            Sadrımızı, sinemizi, kâmil imana, tastamam ihsana aç ve bizi, sevip razı olduğun
            amelleri işlemeye muvaffak kıl!
            Allahım! İhlasa erdirdiğin ve nezdinde makbûliyet payesiyle şereflendirdiğin
            kullarının kalblerindeki kilitleri çözdüğün gibi bizim kalblerimizin kapılarını da Senin
            marifetine ve muhabbetine aç. Sinelerimizde paslanmaya yüz tutmuş kilitleri çöz. Bizi
            kapının eşiğine yüz sürmekten mahrum etme ve o ulu dergâhına yüz sürüp bir dilekte
            bulunduktan sonra da talebimizi reddetmek suretiyle bizi cezalandırma!
            Ya Rab! Sana sığınıyor, isteyeceğimizi sadece Senden istiyor ve yalnızca Sana
            teveccühte bulunuyoruz. Sen de biliyorsun ki, başka bir şey değil, Senden sadece Seni
            istiyoruz. Zaten Rab olarak da bir tek Senden razı olabiliriz. Ne olur, bahtına düştük,
            bizi cismaniyetin ve bedene kulluğun derekelerinden, alt basamaklarından, kalbin, ruhun
            ve sırrın derecelerine, üst basamaklarına çıkar. Çıkaracağına inancımız tamdır, zira bizi
            ve işlerimizi koruyup kollayan yegâne Zât Sensin. Biz dostluğun gereklerini ortaya
            koyamasak, ahdimize sadık ve vefalı olamasak da Sen bizi ümit ettiğimiz hususlarda
            haybet ve hüsrana uğratma!
            ***
            Ya Ekrame’l-ekramîn ve ya Erhame’r-râhimîn! Sen bizim yegâne Mevlâmız’sın. Biz
            de derdimizi Sana şerh ediyor, hâl-i pürmelâlimizi, kullukla asla bağdaştırılamayacak
            nâhoş hâllerimizi Sana şikâyet ediyoruz. Bilerek ya da bilmeyerek içine düştüğümüz
            günahlardan dolayı bizi azaba maruz bırakma, ikâba uğratma. İnsî ve cinnî şeytanların
            gelip gelip inananların tepesine binmelerine ve musallat olmalarına müsaade etme.
            Enbiyâ-i izâmı ve rusül-ü kirâmı koruyup kurtardığın gibi bizleri de din ve diyanet
            düşmanlarının şerlerinden, tuzaklarından, hilelerinden kurtar ve her zaman sıyanet
            buyur! O sevgili kullarının bazılarına dokunan zararı def ü ref’ etmiş, bazılarını içinde
            bulundukları sıkıntılardan çekip çıkarmış, diğer bazılarını da kefere ve fecerenin
            verebilecekleri zararlar karşısında hıfz u inayet seralarına almıştın.
            Yâ Rabberrahîm! Bize dokunan ve dokunması muhtemel olan zararları da kaldır.
            Gaflet, heva ve heves gayyalarından bizi de kurtar. Hata işlemekten, mâsiyetlere
            düşmekten, küfrün ve dalâletin karanlık vadilerine yuvarlanmaktan bizi de muhafaza
            buyur. Marifet basamaklarındaki derecelerimizi yükselt. Kurbiyetinin halâvetini ve üns
            esintilerini gönüllerimize tattır. Bütün hâl, hareket, tavır ve davranışlarımızda
            ruhumuzun heykelini ikâme etmeyi bize müyesser kıl. Dünyada ve âhirette sağanak
            sağanak yağdırdığın ve yağdıracağın lütuflarının kadr ü kıymetini bilmeyi de nasip eyle!
            ***
            Azameti ve ululuğu bütün izafî büyüklüklerin kıyas kabul etmeyecek kadar üstünde
            olan Yüceler Yücesi Rabbimiz! Senin kulun olmak ve Sana kullukta bulunmak bizim
            için en büyük şeref, en büyük payedir ve iftihar vesilesi olarak da kâfî ve vâfîdir. Acz ü
            fakrımızı itiraf ederek çaresizlik içinde bir kez daha kapına geldik; rahmetinle
            muamelede bulunup bizi yüce dergâhından eli boş, haybet ve hüsrana maruz kalmış
            bahtsızlar olarak geri çevirmemeni diliyor ve dileniyoruz.
            Ya Rab! And olsun ki, Sen bizleri huzurundan boş çevirirsen, sığınacak başka hiçbir
            melceimiz ve necâtımıza vesile olabilecek hiçbir çaremiz yoktur. Ey fazlı ve lütfu bir
            nehir gibi sürekli çağlayıp duran ve ey kullarının günahları ne kadar büyük olursa olsun
            onları mağfiret buyuran merhameti sonsuz Rabbimiz! Ğaffâr ism-i celîlin yüzü suyu
            hürmetine bizi de günahlarımızdan arındırıp tertemiz, arı-duru bir kıvama erdirmeni,
            Kerîm ve Latîf isimlerinin hatırına bu kapıkullarını da ihsan ve atâ sağanaklarıyla
            sırılsıklam hâle getirmeni, kurb-u huzurundan uzak kalmaya sebep olabilecek her türlü
            mâni ve engeli Seninle aramızdan kaldırıp uzaklaştırmanı, nezd-i Ulûhiyetinden
            göndereceğin tecellî dalgalarıyla, beşeriyetimizden kaynaklanan karanlık noktaları ve
            boşlukları aydınlatıp kapatmanı, zâhir ve bâtın hislerimizi istîlâ eden nâhoş huyları,
            kaba ve çirkin sıfatları bir daha geri dönmelerine imkan kalmayacak şekilde silip
            süpürmeni ve bizi dünya ve âhirette perişan bir duruma düşmekten korumanı diliyoruz.
            Ne olur, dualarımızı kabul buyur Rabbimiz!
            ***
            Ey hiç açılmaz gibi görünen kapıları bile ardına kadar açmaya muktedir olan yüce
            Rabbimiz! Senden, arkasında hayır ve güzellik olan bütün kapıları en yakın zamanda
            bizim için de açmanı diliyoruz. Ey bütün sebepleri yaratan ve onlara hükmeden ulu
            Sultanımız! Nezdinden göndereceğin inayet sürprizleriyle, bize de, ümitlerimizin ve
            hayallerimizin ötesinde maksûdumuza, matlûbumuza, mahbûbumuza ulaşacağımız
            imkanlar lutfet!
            Nezdinde makbul ve mukarreb kullar gibi, bizleri de emredilen hususlarla meşgul olup
            tamamını hakkıyla yerine getiren, yasaklanan hususlardan yüz çevirip hepsinden uzak
            duran, hedefinde hep Senin hoşnutluğun olan, insanların ellerindeki şeylere tamah
            etmeyen, peygamberâne bir iffet, peygamberâne bir ismet ve peygamberâne bir fetanet
            peşinde olup, her zaman Senin sâdık u masdûk elçilerinin yürüdükleri caddelerden
            yürüme gayreti içinde bulunan, gözü-gönlü sürekli Sana müteveccih ve hiç ara
            vermeden hep ölüm ötesi hayat için hazırlık yapan salih kimselerden eyle!
            Ya Rab! Bizi dünyada da ukbâda da utanılacak, başımızı aşağıya eğdirecek ve rezil
            rüsvay hâle düşürecek işlerden uzak tut ve öyle fecî durumlarla karşı karşıya bırakma!
            Senden, dostlarının yüzüne baktığın, ellerinden tutup kaldırdığın gibi, bizim yüzümüze
            de bakmanı, bizi de tutup kaldırmanı diliyoruz. Sana düşmanlıkta bulunanların içine
            düştükleri, insanı yerin dibine batıracak, utanılası hâllere düşmekten de yine Senin hıfz
            u sıyanetine sığınıyoruz.
            Ya Rabbenâ ve ya İlâhenâ! Sen de biliyorsun ki, bilerek hiçbir zaman Senden
            başkasına kullukta bulunmadık; bulunmayız da. Biz sadece ve sadece Senin kullarınız.
            Senden başka hiçbir Rab tanımadık; zaten Senden başka hiçbir Rab da yoktur. İşte onun
            için Senin huzuruna geldik, kapının eşiğine başımızı koyduk, ulûhiyetinin ve
            rubûbiyetinin ululuğu karşısında boyunlarımızı büküp yüz yere sürdük. Her zaman elpençe
            divan durmaya da âmâde bulunuyoruz; ne olur, biz aciz, zayıf, garip ve muhtaç
            kullarından merhametini esirgeme ve bizi ellerimiz boş geriye çevirme.
            ***
            Ya İlâhelâlemîn! “Kullarım Benden bir şey dileyecek olurlarsa Ben onlara
            yakınlardan daha yakınım ve dualarına mutlaka icabet ederim” buyuran Sensin ve
            Senin buyruklarının hak ve hakikat olduğu hususunda asla şüphe edilemez. İşte zayıf ve
            aciz kulların olarak yüce dergâhının eşiğine başlarımızı koyduk; kendimize yaptığımız
            zulmü ve diğer günahlarımızı itiraf ediyor ve “tevbeler olsun ya Rabbenâ! Tevbeler
            olsun!” diyoruz. Evet, Senin hoşnut olmadığın ne kadar çok günaha bulaşmışsak hepsi
            için bağışlanma diliyor, bunun için de yüce dergâhına iltica ediyoruz. Ğaffâr ism-i
            cemîlinin hakkı için, ne olur, günahlarımızı ört ve bizi onların kirinden, isinden,
            pasından, tozundan, dumanından arındırarak zâhir ve bâtın latîfeleri dupduru insanlar
            hâline getir! Şayet kusur, hata, günah ve isyanlarımızdan dolayı isimlerimiz şakîler
            defterine kaydolmuşsa, ne olur bahtına düştük, onları oradan kaldır ve iyilerin, makbul
            ve mukarreb kulların isimlerinin kayıtlı olduğu kütüğe yazdır.
            Ey merhametine, şefkatine, keremine, ihsan ve lütuflarına nihayet olmayan Rahmet
            Sultanı Rabbimiz! Senden, bize de, dostlarına bulunduğun gibi muamele etmeni diliyor
            ve hoşnutluğunun şerbetiyle bizi de ferahlandırmanı dileniyoruz.
            Rabbimiz! Haddimizi aşarak bütün bunları Senden isteme cür’etinde bulunuyoruz, zira
            gidecek başka hiçbir kapımız yok ve Sen de bizim yegâne Mevlâmız’sın! Hem ne güzel
            Mevlâ ve ne güzel Dost’sun! Ne olur, eksik gedik de olsa teveccühlerimizi kabul buyur
            ve utanç sebebi olabilecek durumlara düşmemize müsaade etme!
            ***
            Ey Yücelerden Yüce Rabbimiz! Biz her ne kadar Senin rahmetine ve keremine layık
            olmasak da, şüphesiz Senin rahmetin, bizim gibi hayatının çoğu düşüp kalkmakla geçmiş
            mücrimlere bile ulaşacak kadar geniş ve boldur. Ya Rab! Bizi de o enginlerden engin
            rahmetinden hissedâr kıl. İmanımızı kemâle ulaştırmak sûretiyle kalblerimizi itmi’nanla
            doldur. Lütfunla yakînimizi de etemmiyet vasfıyla zenginleştir!
            Ya İlâhenâ ve ya Mevlânâ! Hata, kusur ve günahlarımız çok olsa da asla Senden
            başkasına teveccühte bulunmadık ve Senin cemâl ve kemâlinden başka hiçbir sûrî
            güzellik için gönüllerimizde şevk u iştiyak duymadık. -İnşaallah öyleyizdir.-
            Ey yoluna gönülden baş koyanları her zaman vuslat neş’esiyle serfiraz kılan ve
            adanmış ruhlardan merhametini hiçbir zaman esirgemeyen ve onları katiyen yalnız
            bırakmayan Rabbimiz! Dünyanın geçici ve zevâle mahkûm güzelliklerine aldanıp da
            Rabbilerini unutanlardan olmaktan bizi muhafaza buyur. Gözlere aydınlık, gönüllere de
            sürûr veren sürpriz lütuflarınla bu muhtaç kullarını da sevindir. Tasamızı, gamımızı,
            kederimizi izâle eyle. Her türlü musîbet ve belalardan koru ve salih ibâdının kalblerine
            yerleştirdiğin gibi bizim kalblerimize de Seni delicesine sevme duygusunu yerleştir!
            ***
            Ey celâl ve ikram sahibi Rabbimiz! İhsan ve keremine sığınarak bize dünyada da
            ukbâda da afv u âfiyet vermeni diliyoruz. Hiçbir şeyi gerçekleştirmek Senin için zor
            değildir; ne olur, başka gidecek kapıları olmayan zayıf ve aciz kullarının bu taleplerini
            kabul buyur!
            Rabbimiz! Allah tanımaz, Peygamber bilmez, Dine, diyanete saygı duymaz nâdanların
            yapıp ettikleri kötülükler ve zulümler tahammül edilemez bir hâl aldı. Ne olur, Senin bu
            masum kulların hakkında kötülük düşünüp onlara zarar vermek isteyenlerin emellerini
            gerçekleştirmelerine müsaade etme. Tuzak kuranların tuzaklarını başlarına çevir.
            Komplo peşinde olanları maksatlarının aksiyle tokatla. Haklarımıza tecavüz eden ya da
            etmeyi düşünen ne kadar haddini bilmez varsa, onların hepsini Sana havale ediyoruz;
            Sen, onların haklarından gel!
            Mallarını ve canlarını Rabbilerinin yoluna adayan muhabbet fedailerini hiçbir zaman
            yalnız bırakmayan Kudreti Sonsuz Rabbimiz! Hayatını Dine hizmete vakfetmiş masum
            insanlara karşı kinle, nefretle, hasetle, adavetle diş bileyen amansız zalimlerin yapmak
            istedikleri şerlere karşı Senin inayetine sığınıyoruz. Ehl-i iman hakkında kötülük
            düşünen ne kadar şerîr insan varsa, Sen bizi onların şerlerinden ve tuzaklarından koru.
            Zararları bize ulaşabilecek tahrip temsilcilerinin oyunlarını boz ve emellerini
            gerçekleştirmelerine fırsat verme. Sağlamlardan daha sağlam himayene bizi de al ve
            bütün şerîrlerin şerlerinden, komplocuların komplolarından sıyanet buyur. Kâfirlerin,
            fâcirlerin ve zalimlerin entrikalarını başlarına geçir ve bütün inananları ebedlere kadar
            devam edecek ve başka hiçbir korumaya muhtaç bırakmayacak olan hıfzınla muhafaza
            et!
            ***
            Ey güç ve kuvvetin yegâne sahibi olan Yüce Allahımız! Sen Kavîyy’sin, biz ise Senin
            zayıf, aciz ve muhtaç kapıkullarınız. Zayıf ve acizleri Senden başka kim koruyup
            kollayabilir ve ihtiyaçlarını is’af edebilir! Ne olur, salih kullarını sevindirdiğin gibi
            bizi de sürpriz lütuflarınla sevindir ve üzerimizdeki nimetlerini tamamla!
            Ey her şeye gücü yeten Rabbimiz! Bize ve yeryüzünün değişik yerlerindeki bütün
            inananlara, özellikle de gadre, zulme ve haksızlığa uğratılmış mazlumlara dünyada ve
            ukbada tasa ve elem sebebi olan kötülüklerin hepsini bertaraf et!
            Servetine ve şefkatine hudut olmayan Ğaniy-yi Mutlak yüce Mevlâmız! Şayet Sen bizi
            sevip de muhabbetini gönüllerimize atmasaydın, biz Seni asla sevemezdik. -İnşaallah,
            yüce Zâtını ve hikmetli icrâatını sevilmesi gerektiği ölçüde sevebiliyoruzdur. - Senden
            işte o, kalblerimize vaz’ettiğin ilk sevgi hürmetine mukaddes muhabbetini ve muazzez
            sevgini şiarımız hâline getirmeni ve bir daha da o sevginin gönüllerimizden kayıp
            gitmesine izin vermemeni diliyoruz.
            Allahım! Duamıza icabet buyur, merhametini sinelerimize duyur; servetinin ve
            şefkatinin tatlı tecellîleriyle de gönüllerimizi doyur!
            ***
            Allahım! Şayet Sen rahmetinle sarıp sarmalamasaydın biz çoktan helak olurduk ve
            re’fet ve şefkatinle muamele etmeseydin muhakkak hüsrana uğrardık.
            Allahım! Bendelerin olan bizler şayet Sana eksik-gedik de olsa kullukta
            bulunabiliyorsak bu tamamen Senin iznin, inayetin ve lütfunla olmaktadır. İsyanlarımıza
            gelince onlar da yine Senin takdirindir ve Sen onların hepsini bilir, görür, duyar ve
            nezdinde muhafaza edersin.
            Ya Rab! Sen de biliyorsun ki, -başta bu aciz benden olmak üzere- irtikâp ettiğimiz bir
            kısım günahları, cür’etimizden yahut ulu Zâtının ve yüce dininin hukukunu hafife
            aldığımızdan dolayı işlemedik. Ne çare ki şeytan ayaklarımızı kaydırdı, şeytanın
            içimizdeki santrali gibi çalışan nefs-i emmare de bize hep kötülük pompalayıp durdu.
            Ya Rab! Sen affetmeyi seven bir kerem Sahibisin, bir Keremkânî’sin. İşte nedamet
            hisleri içinde kapına geldik ve günahlarımızdan tevbe ediyor, “tevbeler olsun” diyoruz.
            Ne olur, dualarımızı kabul buyur ve içine düştüğümüz günah ve hatalardan dolayı bizi
            azaba maruz bırakma.
            ***
            Ey Yüce Allahım! Huzurunda boyun büküyor ve Senden afv ü âfiyet diliyoruz.
            Hoşnutluğunu, teveccühünü, ilahî nefhalarını, dostluğunu, yakınlığını, muhabbetini,
            maiyyetini, hıfz u sıyanetini, koruyup kollamanı, yardımınla zaferler nasip etmeni,
            düşmanların acımasızlığına bırakmamanı, himaye etmeni, gözetmeni ve bize de
            raiyyetinden has kullarına yaptığın muameleyle muamele etmeni, hastalıklarımıza şifa
            vermeni, dertlerimize devalar lutfetmeni, bizi içine düştüğümüz sıkıntılardan kurtarmanı
            ve yürüdüğümüz yolda başarılı kılmanı, maddî-manevî her türlü esaretten zincirlerimizi
            çözmeni, muvaffakiyet ve düşmanlık besleyen hainlere karşı zaferler nasip etmeni,
            onların şerrinden, tuzaklarından, komplolarından, fesat düşüncelerinden, fitne ve
            nifaklarından korumanı diliyoruz. “Allahım! Bize, İslâm’a ve bütün Müslümanlara
            yardım et. (3 defa)” Bizim ve Müslüman kardeşlerimizin perişaniyetini isteyenleri de
            perişan hale getir.
            ***
            Ey bütün nurlar Kendi nurunun gölgesi olan Nurların Nuru ve sinelerde saklı
            duranlara kadar açık-gizli her şeyi bilen Alîm Rabbimiz! Bizi, sevip hoşnut olduğun
            güzellikleri işlemeye ve gerçekleştirmeye muvaffak kıl. Gökçek yüzlülere bahşettiğin
            marifet lütuflarını bizim üzerimizden de sağanak sağanak yağdır. Bize elbiselerin en
            güzeli olan takva elbisesini giydir ve nezd-i Ulûhiyetinden göndereceğin bol ve daimî
            feyizlerle bizi de has kullarından eyle.
            Allahım! İçimizi ve dışımızı nifak, şikak, fısk u fücur gibi hastalıkların zulümâtından
            arındır. Kalblerimizi ve ruhlarımızı marifet nurlarınla ışıklandır. Bizi en çok sevdiğin
            işlerde istihdam et. Hem bizim, hem de kadın-erkek bütün kardeşlerimizin hallerini en
            güzel hâle tebdil eyle ve bizi yolların en doğrusuna, nimetlerin de en mükemmeline
            eriştir!
            ***
            Allahım! Kalblerimizi muhabbet, mehâfet ve Sana ve yüce katındaki güzelliklere karşı
            şevk u iştiyak hisleriyle doldur. Bizi Habîbin Hazreti Muhammed Mustafa’nın (sallallahu
            aleyhi ve sellem) ve ulu Zâtına yakınlıkla payelendirdiğin diğer kurbet kahramanlarının
            maiyyetiyle şereflendir. Fazlından ve rahmetinden dileniyoruz; takvaya sarılan seçkin ve
            hayırlı kullarınla beraber, Firdevs cennetlerini, bizim de menzilimiz, makarrımız ve
            ikâmetgâhımız eyle!
            Kullarını bağışlamayı, onların günahlarını setretmeyi, onları hep rahmet ve iyiliklerle
            sevindirmeyi Zâtına layık bir şekilde çok seven Yüceler Yücesi Rabbimiz! Lütf u
            kereminle, bizim gözyaşlarımıza da merhamet buyurup, dualarımıza icabet etmeni,
            sürçmelerimizi, tökezlemelerimizi, hatta kapaklanıp düşmelerimizi mağfiret buyurmanı,
            kusurlarımızı yarlığamanı ve hatalarımızı görmezden gelmeni diliyoruz.
            Rabbimiz! İzzet ve hikmet sahibi, Azîz ü Hakîm Sensin! Şayet azap edecek olursan biz
            Senin kullarınız; bir de lutfeder merhametinle muamelede bulunursan, doğrusu o da
            Senin şanına pek çok yaraşır.
            ***
            Ey Yüce Allahımız! Gönüllerimizi sıdk, emanet, ihlas ve yakîn hisleriyle buluştur ve
            bizi kalbleri rikkatle çarpan huşû ve hudû sahibi, murâkabe, heybet ve marifet-i tâmme
            ehli insanlardan eyle! Destekleyenimiz, yardım edenimiz ve koruyup kollayanımız Sen
            ol! Ne olur, biz aciz ve muhtaç kullarını hüsrana uğramış zavallıların düştükleri acıklı
            durumlara maruz bırakma. Kalblerimizin üzerinden perdeleri kaldır; kaldır ki hakkı hak
            olarak görüp bilebilelim.
            Ey Yüceler Yücesi Rabbimiz! Senden bize nezdindeki nurlardan bir nur göndermeni
            ve onunla zâhir-bâtın bütün hislerimizi nurlandırmanı, gönüllerimizi ağyar ve masiva
            karanlıklarından arındırmanı ve yürüyeceğimiz yolları, insanlığa en mümtaz rehber
            olarak seçip vazifelendirdiğin Habîbin Muhammed Mustafa’nın nuruyla ışıklandırmanı
            diliyoruz. Dualarımızı kabul buyur Rabbimiz!
            ***
            Ey Yüceler Yücesi Mevlâmız, Biricik İlahımız! Cismaniyetin ve hayvaniyetin
            zulümatlı dehlizlerinde şaşkın ve âvare dolaşan bu aciz kullarınınla beraber bütün
            ümmet-i Muhammed’in gönüllerini lutfedip marifetinin ziyasıyla ışıklandır. İrfan
            güneşin kalblerimizin ve akıllarımızın üzerine doğsun; doğsun ki, onun nuruyla yümn ü
            eman içinde Sana ulaşabilelim.
            Ey bize her şeyden daha yakın olan Sultanlar Sultanı Rabbimiz! Ne olur, bir kısım
            evham perdeleri yüzünden kalb gözlerimizin hakkı-hakikati göremez hâle gelmesine
            müsaade etme. Bize, yakınlığının hakkını vermeyi müyesser kıl ve bizi Senden uzaklığın
            insanı yakıp kül eden azabıyla cezalandırma.
            Ya Rahîm ü ya Rahman, ya Hannân ü ya Mennân! Ayaklarımızı her zaman istikamet
            üzere sabit eyle ve bizi selâm ve esenlik yurdu olan Cennet’inle şereflendir!
            ***
            Allahım! Yüce nezdinden göndereceğin burhanlarla bizi de destekle. Hakkı-hakikati,
            selim ve sâlim aklı ve apaçık beyanı her zaman bizim yol arkadaşımız eyle. Ulu
            katındaki ulvî sırların perdesini bizim için de arala. Ne olur, gözlerimizin nuru muhlis
            ve muhlas kullarına gösterdiğin güzellikleri bize de göster. Rahmet hazinelerini bizim
            için de aç, aç ve bizi bırakma başkalarına muhtaç!
            Ey bütün mülkün sahibi olan ve keremine hudut olmayan rahmeti engin Rabbimiz!
            Yüce Zâtına yakınlıkla serfiraz kıldığın kulların için nezdinde tuttuğun lütuflarla biz aciz
            ve muhtaç kullarını da sevindir ve bizi mahrum ve ümitsiz bîçarelerden eyleme! Ya
            Rab! Mevhibe sağanaklarınla bizi de sırılsıklam hâle getir. Ulûhiyetinin ve
            Rubûbiyetinin sırlarını bize de aç ve yüce katından göndereceğin inayet, sıyanet ve
            kilâetle bizi de te’yîd buyur.
            ***
            Ey merhameti her şeyi kuşatan Rabbimiz! Bizi Cehennem ateşinden ve kabir azabından
            muhafaza buyur; özü ve sözüyle sadakate kilitlenmiş ebrâr kullarınla ve kurbetine
            mazhar kıldığın mukarrebînle beraber bizi de Cennet’e dâhil eyle; Nebiyy-i Ekrem’in
            rü’yetiyle gönüllerimizi nura ve sürura kavuştur ve ulvî hakikatleri, oldukları gibi görüp
            idrak edebilmemiz için gözlerimizdeki perdeleri kaldır.
            Ey talihsizlerin sığınağı, ey acizlerin güç kaynağı! Zâtına has korumanla şu hıfzına
            muhtaç kullarını muhafaza et; riâyet-i hâssânla bizi de gözet! Şüphesiz Sen, kendisinden
            istekte bulunulacak yegâne Zât ve her konuda yardımı ümit edilecek ve dergâhına
            koşulacak biricik mercîsin. Senden diliyor ve istirham ediyoruz; dünya ve âhiret umuru
            karşısında her zaman yardımcımız ol. Rahmetine bel bağlayan şu kullarına merhametinle
            muamele edeceğin konusunda, Senin hakkında beslediğimiz hüsn-ü zanlarımızda bizi
            yanıltma; zira Sen yegâne İlahımız ve şeksiz şüphesiz tek sığınağımızsın.
            ***
            Ey acizlerin güç kaynağı ve kimsesizlerin yegâne sığınağı olan Yüce Rabbimiz! Bize
            ihsan buyurduğun imkân, istidat ve kabiliyetleri, maddî-manevî nimetleri, Din-i Mübîn’i
            hayatımıza hayat kılma ve onu herkese duyurma istikametinde kullanabilmemiz için bize
            yardım et. Nezd-i Ulûhiyetinden fazlınla inayet buyurup bizi ölüm ötesinin
            sıkıntılarından kurtar. Bizi âhiret saadetine kavuştur ve ekstra bir lütufla biz biçare
            kullarına da Cemâl-i Bâkemâlini müşahede ufkunu tuttur.
            Ey ihsanı hem dünyayı hem de âhireti doldurup donatan Rabbimiz! Gönüllerimizi
            Zâtına karşı aşk u iştiyakla, saygı ve haşyet hisleriyle doldur ve bizi dur durak bilmeden
            ihlas peşinde koşan ve kalbi her zaman huşû ile meşbû olan kullarından eyle.
            Ey günahlarla kirlenmiş kimseleri hemen cezalandırmayan, haddini bilmezlere manevî
            kirlerinden arınma fırsatları veren Merhametliler Merhametlisi! Rahmâniyetine has bir
            teveccüh ve nazarla bizim dua ve yakarışlarımıza da icabet buyur. Şüphesiz hepimiz
            Senin boynu tasmalı, ayağı prangalı ve elleri kelepçeli kulların ve Senin dergâhının
            bendeleriyiz. Senden sıdk, emanet ve ismet gibi mü’min sıfatlarını hayatımız boyunca
            bize yâr etmeni istiyoruz. İnsî ve cinnî bütün şeytanların şerlerinden, fitlemelerinden,
            dürtülerinden ve sürekli kötülüğü dayatan, hep çirkinliklere çağıran nefsin
            desîselerinden, vesveselerinden ve tuzaklarından hepimizi korumanı dileniyoruz.
            ***
            Ey sürçüp düşenleri bağışlayarak tökezleyenlere yeniden doğrulma fırsatları veren
            yüce Rabbimiz! Sadece Senden yardım diliyor ve yalnızca Senden medet bekliyoruz;
            bize yardım et ve “imdat” çağrımıza icabet buyur. Uyku gibi beşeri ihtiyaçlardan
            münezzeh bulunan Zâtına has riayetinle bizi koru. Hepimizi en doğru yol olan Din-i
            Mübin üzere yaşamaya ve her hayırlı işimizde en isabetli şekilde davranmaya muvaffak
            eyle.
            Ey kendisine el açılıp istekte bulunulanların en cömerdi ve ey isteyenleri boş
            çevirmeyenlerin en hayırlısı! Nasıl bilinmeyi murad buyuruyorsan Seni öyle bileceğimiz
            bir marifet ufku nasip et bize, zâtî ve subûtî sıfatların itibarıyla Seni “bî kem ü keyf”
            bilme hazzını duyur vicdanlarımıza. Her şeyi doğru görüp doğru değerlendirmemiz için,
            nezd-i İlahîden sıfatlarının ve isimlerinin nurlarını yağdır gönüllerimize. Senin azamet,
            celâl ve ceberûtunu mülâhazaya almaktan bir an bile dûr olmayacak, hep saygı ve
            tâzimle atacak kalbler ver bize; keşf ü ilhamın âhizesi, ilahî varidâtın da mahzeni ve
            nâkilesi olacak bir lâtîfe-i rabbâniye bahşet. Her ân-ı seyyale Senin enfüsî ve âfâkî
            âyetlerine bakıp onları mütalaa eden bir ruh ihsan buyur.
            Ey herkesi ve her şeyi şefkat ve merhametiyle kuşatan Rabbimiz! Sen yegâne
            sığınağımızsın. Rahmâniyetine yaraşır bir muamele bekliyoruz Senden. Merhamet et
            bize. Hakkındaki hüsn-ü zanlarımızda ve beklentilerimizde bize hayal kırıklıkları
            yaşatma. Dünyaya ve âhirete ait ihtiyaçlarımızı gider. Marifetinle, muhabbetinle ve
            Sana kavuşma iştiyakıyla gönüllerimize inşirah sal; bizi vicdan genişliğine ulaştır,
            maiyyetinle şereflendir ve bizi hep yanımızda bulunduğunun şuuruna erdir.
            ***
            Allahım! Beşeriyete ait uzaklıkları aşarak kurbet ufkuna ulaşan mukarrebîn kullarının
            gönülleri Senin izzet, azamet ve ululuğunun tecellileriyle dolunca, onlar iman esaslarını
            ve bilhassa, imanın kutb-u a’zamını, aksine ihtimal vermeyecek şekilde bildiler,
            kabullendiler, duyup hissettiler ve varıp irfan ufkuna taht kurdular. Sonra da, artık
            sadece Senin münezzeh sevgine mazhar işlere yönelip hoşnut olacağın amellere
            koştular. Rabbim! Benim ve kadını erkeğiyle bütün kardeşlerimin gönüllerini de izzet
            ve celâl nurlarınla doldur. Hem öyle doldur ki; dünyanın kendine fâni yüzüne bakan
            bütün meseleleri gözümüzde küçülüversin; dünyevî süs ve zinetler bizim için hiçbir
            kıymet ifade etmesin.
            Ey şefkati gazabının önünde bulunan ve merhameti her şeyi kuşatan Allahım! Ey Raûf
            ve Rahîm Rabbim! Benim niyazıma ve benimle beraber Sana teveccüh eden
            kardeşlerimin yakarışlarına Zâtına has lütf u kereminin enginliğiyle mukabelede bulun;
            bize merhamet buyur, lütuflarını üzerimize bol bol yağdır ve bizi maddî-manevî
            nimetlerinden mahrum etme.
            Allahım! Lütf u kereminden dileniyorum; beni her işimde en çabuk ve kolay başarıya,
            sarsılmaz bir irfan ufkuna, maddî-manevî sağlık ve âfiyete, hakikî muhabbete ve Sana
            kavuşma iştiyakına nâil eyle.
            Allahım! Kullarına karşı cömertliğin gönlümde reca hissini yeşertiyor, Sana teveccüh
            arzumu tetikliyor ve dergâhına koşmam için bana şevk veriyor; hata ve günahlarım ise,
            hemencecik merhametine sığınmama mâni oluyor ve bağışlanma ümidimi kırıyor.
            Allahım! Karamsarlığımı gider ve beni dergâhına cezbet; ta ki, beşerî sıfatlardan
            sıyrılayım, kendimi ötelerden kabarıp gelen dalgaların gel-gitlerine salayım; endişesiz,
            korkusuz, telâşsız ve derin bir teslimiyetle, şevk u tarâb içinde marifet deryasında Sana
            müteveccihen yüzüp-durayım ve bir daha da mâsivâya dönüp bakmayayım.
            Ey rahmetinin en latîf cilvelerini gösteren, kullarına sayısız nimetler veren, gönülden
            tevbe eden herkesi bağışlayan ve hadd ü hesaba gelmez ihsanlarla sevindiren Allahım;
            ey Hannân, ey Mennân, ey Ğaffâr ve ey Mün’im! Aslında, günahlarım bile beni Senin
            lütufları bol kapına yönlendiriyor; hatalarım dahi beni Senin ululuğuna sığınmaya sevk
            ediyor. Çünkü günahlarla kirlenenleri hemen cezalandırmayan ve onlara kirlerinden
            arınma imkânları veren sadece Sensin. Ey kendisinden dilekte bulunulanların en
            hayırlısı! Ey merhametliler merhametlisi! Gönlümü esmâ-i İlahiye ve sıfât-ı
            Sübhaniye’nin nurlarıyla öyle aydınlat ki, bu sayede Senin Ulûhiyet ve rubûbiyetin
            hakkında “yakîn”e mazhar olabileyim.
            ***
            Ey her zaman güzellikler izhar edip çirkinlikleri örten ve en çirkin görünen şeyleri
            dahî izâfî güzelliklerle bezeyen Güzeller Güzeli Allahım! Basar ve basiretimin
            önündeki günah ve isyan perdelerini kaldır; doğruları görmeme ve eşyanın hakikatini
            bilmeme mâni olan bütün engelleri def’et. Şu dünya hayatında, gönlümü her zaman
            güzellik duygularıyla mamur kıl. Bana her zaman güzel kalmanın yollarını göster ve beni
            yeniden diriltileceğim mahşer gününde rezil rüsvay eyleme!
            Allahım! Sen beni önce taştan–topraktan yarattın, sonra da iman ve mârifet bahşederek
            kalbde ve ruhta yeniden dirilttin. Ben, bir zamanlar yoktum; var olma ihtiyaç ve
            neş’esinden de habersizdim. Sen beni cebr-i lütfîler tezgâhından geçirerek, talep üstü,
            vücud, hayat, şuur, idrak, irade ve gönül gibi latîfelerle şereflendirip, rahmet yurdunun
            koridoru şu mihnet diyarına gönderdin. Verdiğin şeyleri istememiştim, isteyemezdim,
            isteyecek bir mahiyette de değildim. Ancak şimdilerde, bu lütuflarını anlamaya
            çalışıyor; anladıkça nimetlerinin artarak devam etmesine ihtiyaç duyuyor ve ızdırar
            çığlıklarıyla inliyorum: Ey iyilik ve ikram tahtının Sultanı Rabb-i Kerîm! Mebdede
            benden bir istek ve talep olmadan lütf u ihsanınla bağışladığın sayısız nimetlerini,
            Rahmâniyetinin ve Rahîmiyetinin tecellileriyle bundan sonra da devam ettir.
            Ey kesintisiz ikramlarına doyduğum ve hep afv u mağfiretine nâil olduğum Yüce
            Rabbim! Bana her zaman rahmetinle muamele et.
            Allahım! Hakkındaki hüsn-ü zannımda beni yanıltma, reca duygumu boş bir kuruntu
            olarak bırakıp beni hüsrana uğratma; rahmetinin güzelliğine ve merhametinin enginliğine
            yaraşır şekilde dualarıma icâbet eyle.
            ***
            Ey kullarına her zaman rahmet ve merhametiyle muamele eden Yüce Allahım!
            Yakînimi arttır. İmanımı kuvvetlendir. Hâlimi ıslah eyle. Akıbetimi güzelleştir.
            Tökezlemelerimi azalt. Sürçmelerimi bağışla ve bana yeniden doğrulup toparlanma
            fırsatı ver.
            Allahım! Hatalarımı ve günahlarımı yarlığa, ihtiyaçlarımı gider ve düşkünlüğüme,
            zayıflığıma, acizliğime merhamet et.
            Ey rahmeti sonsuz Allahım! Gönlümü Senden gelecek her hükme karşı hoşnutluk
            hisleriyle doldur; beni sürpriz lütuf ve armağanlarınla sevindir ve vicdanımı
            nimetlerine, ihsanlarına karşı şükür duygularıyla coştur. Rabbim! Ben, Senden sadece
            cömertlik ve âlicenaplık gördüm; hakkımda fazl u kereminden gayri bir şey
            hatırlamıyorum. Ne olur, daha önce bol bol lütuf buyurduğun nimetlerini bundan sonra
            da devam ettir ve beni Sana kurbet kesbederek yakınlığına mazhar olmuş salih kullarının
            halkasına dâhil et.
            Ey recâ kapısının biricik sahibi ve ey bütün ümit ve beklentilerin yegâne mercii! Ey
            Yüce Allahım! Kusurlarla âlûde olan ve gaflet denilen illetten bir türlü kurtulamayan bu
            zavallı kulun yine Sana el açmaktadır. Biliyorum ki ben talep ettiğim bu lütuf ve
            payelere katiyen ehil değilim; fakat saygı duyulup cezasından sakınılmaya layık olan da,
            günahkârların günahlarını bağışlama şanına yaraşan da yalnız Sensin. Ne olur, beni
            katında makbul olan, tertemiz ve salih amellere muvaffak kıl.
            Allahım! Dönüp varacağım ve mesken tutacağım yeri güzel eyle ve bu bendeni orada
            da ihsanlarınla mesrur et.
            ***
            Allahım! Beni, kadını ve erkeğiyle bütün mümin kardeşlerimi, arkadaşlarımı
            kurbiyetinin halâveti ve ünsünün esintileriyle rızıklandır. Hepimizi eziyet ve ızdırap
            veren şeylerden halâs eyle. Sen benim Rabb-i Rahimim’sin; ben ise Senin zavallı ve
            boynu tasmalı bir kapıkulunum. Evliya ve asfiyaya lütuf buyurduğun faziletleri bana ve
            benimle beraber bulunanlara da nasip et.
            Allahım! Akıbet açısından hayırlı olan dualarımı kabul buyur ve beni emel ve
            ümitlerimde hüsrana uğratma. İnsî ve cinnî hasımlarımı da Sana havale ediyorum;
            düşmanlık yapanların haklarından gel.
            Allahım! Pek çok hata ve günaha bulaşmış mücrim bir kulun olarak işte ellerimi
            kaldırıyor ve Sana yalvarıyorum. Senden talepte bulunmaya yüzüm olmasa da, âsî ve
            günahkâr birinin suçluluğu içinde ve mahcubiyetten kısılmış sesimle halimi Sana arz
            ediyorum.
            Allahım! Hakkındaki hüsn-ü zannıma göre bana muamele ve mukâbelede bulun. Beni
            bağışla. Ey yegâne merhamet sahibi Rahman ü Rahîm ve ey tevbeye koşan günahkârları
            mağfiret buyurup onların günahlarını örten Ğaffâr u Settâr! Lütf u kereminle bu bendeni
            de rahmetinle yarlığa. Rabbim! Dünyada ve ukbada Sensin dostluğuna güvenilen
            Yüceler Yücesi Mevlâ! Sensin kendisine ümit bağlanılan Mürtecâ ve Sensin yegâne güç
            ve kuvvet sahibi!
            ***
            Allahım! Senden, bizlere iç ve dış fetihler lütfetmeni, bu fetihlerin müyesser
            olabilmesi için şânına layık nusretlerle bizlere inayet elini uzatmanı diliyoruz.
            Allahım! Senden, “İlahî yardım ve zaferin geldiği zaman”ın ifade edildiği Nasr
            sûresinin sırrını diliyoruz, bu sır hürmetine bizlere fetihler müyesser eyle!
            Allahım! “Biz sana aşikâr bir fetih ve zafer ihsan ettik. Bu da Allah’ın, senin geçmiş
            ve gelecek kusurlarını bağışlaması, sana yaptığı ihsan ve in’âmı tamamlaması, seni
            dosdoğru yola hidâyet etmesi ve sana şanlı bir zafer vermesi içindir” buyurduğun
            Fetih sûresinin sırrını da bizlere bahşetmeni diliyor ve dileniyoruz. Bu sûrenin ihtiva
            ettiği Allah’ın fethi, nusret ve yardımı, büyük zaferi yaşatması, muvaffakiyet ve necata
            erdirmesi, mü’minleri mağfiret buyurması ve üzerlerine sekîne indirmesi gibi in’âm ve
            ihsanların yüzü suyu hürmetine, bizleri bu sırra erdir ve geçmişte bahşettiğin bu
            nimetleri bizlere de bahşet!
            Allahım! Mübeccel vaadinde “Allah içinizden iman edip makbul ve güzel işler
            işleyenlere kesin olarak vaad ediyor ki, daha önce müminleri dünyada hâkim kıldığı
            gibi kendilerini de hâkim kılacak” buyurduğun âyet-i kerîmenin sırrını bizlere de aç.
            Bu vaad-i Sübhanîni biz zayıf ve iktidarsız kulların için de gerçekleştir. Her ne kadar
            bizler böyle bir ihsana layık değilsek de, onu hatta daha ötesini vermek Senin şanına
            çok ama çok yaraşır. Ne olur Allahım, bu büyük lütuftan bizleri mahrum bırakma.
            Rabbimiz! Senden talep ettiğimiz bu lütufları, onlara olan ızdırar derecesindeki
            ihtiyacımızdan dolayı, tez zamanda bizlere ihsan buyurmanı ümit ediyor ve Senden
            diliyoruz.
            ***
            Allahım! İlmimizi, imanımızı, yakînimizi, tevekkül, teslim ve tefvîz hislerimizi,
            marifetimizi, muhabbetimizi, aşkımızı, Sana olan iştiyakımızı, iffet, ismet, fetanet ve
            hikmetimizi artır!
            ***
            Allahım! Baştan bu yana iyilik, hayır ve güzellik adına Senden ne dilemişsem, onları
            şimdi bir kez daha diliyor; nelerden de Senin merhamet ve inayetine sığınmışsam şimdi
            bir kere daha onların hepsinden Sana sığınıyorum.
            ***
            Ey Hâfiz ve Hafîz olan Allahım! Ne güzel koruyucusun Sen! Ne olur, bizleri de her
            türlü şer ve zarardan muhafaza buyur.
            ***
            Afv ü âfiyet ve rızan Allahım; sadece Senin sevip hoşnut oldukların… Ey Hâfiz ve
            Hafîz olan Allahım! Ne güzel koruyucusun Sen! Ne olur, bizleri de her türlü şer ve
            zarardan muhafaza buyur.
            ***
            Allahım! Senin, en güzel ve nezdinde en makbul kulların olan enbiya, mürselîn,
            evliya, asfiya, ebrâr ve mukarrabîn, hayr u hasenât adına Senden ne dilemişlerse ben de
            o hayır ve güzellikleri diliyor; o makbul kulların nelerden Sana, Senin şefkat ve
            merhametine sığınmışsa, ben de onların hepsinden Senin şefkat ve merhametine iltica
            ediyorum.
            ***
            Allahım! Senden dünyada ve âhirette tastamam bir afv u âfiyetle bizi de şâd eylemeni
            diliyoruz.
            ***
            Allahım! Bizi bütün beşerî, hayvanî ve cismanî kirlerden arındır.
            ***
            Büyük, Allah’tır. Her türlü hamd O’na mahsustur. Sabah-akşam tesbihlerle anılmaya
            layık yegâne Zât yine O’dur. Salât ü selâm da, Efendimiz Hazreti Muhammed’e, âline ve
            bütün ashâbınadır.
            Allahım! Yüce Kitab’ında hak ve hakikat olarak şöyle ferman buyuruyorsun: “Eğer bir
            takım hile ve ayak oyunlarıyla seni aldatmaya ve hakkı bâtıl, bâtılı hak göstermeye
            yeltenirlerse, hiç endişe etme, Allah sana yeter. O’dur seni yardımıyla ve müminlerle
            destekleyen. Müminlerin kalblerini te’lîf etmek üzere birbirine ısındıran ve onları bir
            araya getiren. Kaldı ki, dünyada kıymet adına ne var ne yok, her şeyi bu uğurda sarf
            etseydin bile, yine de onların kalblerini birleştiremezdin. Ancak Allah, bir lütuf olarak
            onların aralarını te’lîf buyurdu ve onları birleştirdi. Bilesiniz ki O, üstün kudret sahibi
            Azîz, tam hüküm ve hikmet sahibi Hakîm’dir.”
            Allahım! Bugün olduğu kadar ihtiyacımız yok iken bizlere muvaffakiyet ihsan ettin.
            Aramızda ittihat ve ittifak ölçüsünde sımsıkı bir münasebet tesis buyurdun. Şimdi o
            ittihat ve ittifaka ızdırar derecesinde muhtaç iken bizleri ondan mahrum mu edeceksin?
            Allahım! Ne olur, üzerimizdeki nimetini itmam buyur. Bizleri ittihat ve ittifak
            içerisinde, Senin yolunda, sadece Senin hoşnutluğun için çalışan kullarından eyle. Eyle
            ki, tam bir vahdet-i rûhiye içerisinde Senin yolunda yürürken Sana kavuşup
            hoşnutluğuna erebilelim.
            Allahım! Hizmet-i imaniye ve Kur’âniye yolunda beraber yürümeye çalıştığımız
            kardeşlerimizle aramıza, her kim ihtilaf ve iftiraklar sokmaya çalışır, böyle yanlış bir
            yolda olanlara yardım eder, söz ve fiilleriyle ayrılık ve gayrılığa davetiye çıkarır,
            bölüp parçalamak için kirli projeler üretir, hizmet yolunda koşturanların karşısına bir
            muhalif olarak çıkar, onlara hıyanet eder, basit şahsî menfaatlerini iman ve Kur’ân
            hizmetinin âlî menfaatlerinin önüne geçirir ya da fitne tohumları saçarak ayrılır giderse,
            şayet sen böylelerinin hidayetini ve doğru yola sevkini murad ediyorsan, en kısa
            zamanda onları rıza zirvelerine çıkaran dosdoğru ve sapasağlam yoluna irşad buyur.
            Onlara hakkı hak olarak görüp ona uygun hareket etmeyi, bâtılı da bâtıl görüp ondan
            uzak durmayı müyesser kıl. Yok, muradın bu değilse, o art niyetli ve zarar peşinde
            koşan kimselerin hepsini Sana havale ediyoruz. Fitne ve fesat yayan ağızlarına gem vur.
            Kirli planlar üreten zihinlerini darmadağınık hale getir. Nefret saçan dillerini
            konuşamaz hale getir. Oluşumlarını temelinden sars. Kirli tuzaklarını da paramparça
            hale getir; getir ki menfur emellerine ulaşma fırsatı bulamasınlar.
            Allahım! Resûlullah (sallallahu aleyhi ve sellem) Efendimiz’in ashâb-ı güzininin arasını
            nasıl te’lîf buyurmuşsan bizim aramızı da öyle te’lîf buyur. Bizleri hissen, kalben ve
            aklen tam ittihat ve ittifaka mazhar eyle ve daha evvel şanı yüce peygamberlerine
            gördürdüğün i’lâ-yı kelimetullah davasını bugün omuzlamaya layık insanlar hâline getir.
            Allahım! Hüznümüzü ve hırsımızı gider. Lehimizde ol, aleyhimizde olma. -Sen zaten
            hiçbir zaman kullarının aleyhinde olmazsın.- Hakkımızda beslenen hüsn-ü zanları boşa
            çıkarma. Bizi de hüsn-ü zan ve ümitlerimizde haybet ve hüsrana uğratma. Kapının bu
            muhtaç kullarını dünyada ve âhirette rezil ve perişan eyleme Allahım!
            Yakarışımızın sonunda Efendimiz Hazreti Muhammed’e, ehl-i beytine, bütün ashâb-ı
            güzinine Senin ilmin ve malûmâtın adedince salât ü selâm ediyor ve onların yüzü suyu
            hürmetine dualarımızı kabul buyurmanı diliyoruz. Ne olur, dualarımızı kabul buyur
            Rabbimiz!
            ***
            Allahım! Efendimiz Hazreti Muhammed’e, mümtaz ailesine, seçkin ashâbına ilmin ve
            mâlûmatın sayısınca salât eyle ve bereket ihsan et!
            Allahım! Efendimiz Hazreti Muhammed’e ve O’nun kardeşleri olan nebîlere,
            mürselîne.. mukarreb meleklere.. gök ve yer ehlinden -onlarla beraber rızana nâil olmak
            için dua ettiğimiz- Senin salih kullarının hepsine.. özellikle de Hazreti Adem, Hazreti
            İdris, Hazreti Nuh, Hazreti Hûd, Hazreti Salih, Hazreti İbrahim, Hazreti Lût, Zebîhullah
            Hazreti İsmail, Hazreti İshak, Hazreti Yakub, Hazreti Yusuf, Hazreti Eyyub, Hazreti
            Şuayb, Kelîmullah Hazreti Mûsa, Hazreti Harun, Hazreti Davud, Hazreti Süleyman,
            Hazreti Yunus, Hazreti İlyas, Hazreti Elyesa, Hazreti Zülkifl, Hazreti Zekeriyya, Hazreti
            Yahya, Hazreti İsa ve annesi Hazreti Meryem, Hazreti Zülkarneyn, Hazreti Lokman ve
            Hazreti Üzeyr’e (alâ nebiyyina ve aleyhimüsselâm)..
            Ve Efendilerimiz Hazreti Cebraîl, Hazreti Mîkaîl, Hazreti İsrafîl ve Hazreti Azraîl’e..
            Hamele-i Arş’a.. mukarreb meleklere.. Kerûbiyyûn’a ve Kirâm-ı Katibîn’e..
            Allah Resûlü’nün halifeleri Hazreti Ebû Bekir, Hazreti Ömer, Hazreti Osman, Hazreti
            Ali efendilerimize.. Peygamberimiz’in iki amcası Hazreti Hamza ve Hazreti Abbas’a ve
            Allah Resûlü’nün ahfâdına.. özellikle de Hazreti Hasan, Hazreti Hüseyin, Muhammed
            el-Hanefî ve Zeynü’l-Âbidîn hazerâtına..
            Annelerimiz Hazreti Hatice-i Kübrâ ve Hazreti Âişe-i Sıddîka’ya ve Efendiler
            Efendisi’nin diğer pak zevcelerine ve kızları Zeynep, Rukayye, Ümmü Külsüm ve
            Fatımetü’z-Zehraya..
            Ve muhacir ve ensardan bütün ashâb-ı güzîne, tâbiîn ve tebe-i tâbiîn efendilerimize..
            müçtehidîn-i kirâma, müfessirîn-i izâma.. muhaddisîn-i fihâma.. evliya, asfiya, ebrar ve
            mukarrebîne.. aktâba ve hususen Hazreti Ali ve Hazreti Hamza efendilerimize.. Şeyh
            Abdülkâdir-i Geylanî, Şeyh Ebu’l-Hasen el-Harakânî, Şeyh Harranî, Şeyh Menbicî,
            İmam Rabbanî, Ebu’l-Hasen eş-Şazilî, Ahmed el-Bedevî, Ahmed er-Rufaî, Muhammed
            Bahâüddin en-Nakşebendî ve Üstadımız Bediüzzaman Said Nursîye.. ve Senin nezd-i
            ulûhiyetinde kıymeti olan bütün salih kullara ilmin ve mâlûmâtın adedince salât ve
            bereket ihsan eyle...
            Dünyanın dört bir bucağında iman ve Kur’ân meşalesini tutuşturup hep canlı tutmaya
            çalışan kadın-erkek bütün kardeşlerimize, arkadaşlarımıza ve dostlarımıza da –yukarıda
            zikrettiğimiz salih kullarına tabî olarak- salât ü selâm eyle ve bereketinle lütufta bulun.
            Âmîn, ya Rabbelâlemîn!
            ***
            Allahım! Zaruret içinde kıvrananların, içten yakaranların, haşyetinle iki büklüm
            olanların ve bulunacağın lütuf için kapı aralığından gözünü hiç ayırmayanların içinde
            bulundukları hâlet-i ruhiye ile Sana yalvarıyor ve hâlimi arzediyorum!
            Ey Vâcibü’l-Vücud Allah! Ey ebedî hayat sahibi Hayy! Ey kendi kendine kâim
            Kayyum! Ey celâl ve ikram sahibi Zü’l-celâli ve’l-İkram! Engin rahmetinle beni,
            hizmet-i imaniye uğrunda dünyanın dört bir tarafında koşuşturan erkeğiyle-kadınıyla
            kardeşlerimi, dostlarımı ve sevdiklerimi bağışlamanı; ayıp ve kusurlarımızı örtmeni;
            bize de, iyiliğe kilitlenmiş ebrâr ve mukarrebîn gibi bir hayat yaşatmanı ve bizleri
            nezdinde seçkin ve hayırlı zâtlar olan müttakîlerle beraber eylemeni diliyoruz.
            Allahım! Senden diliyor ve dileniyoruz: N’olur, bizi dinde sâbitkadem eyle! Bize
            nazarlarımızı yakîn zirvelerine dikmeyi nasip buyur ve sayılamayacak kadar çok
            nimetlerin karşısında Sana şükretmeyi müyesser kıl!
            Allahım! İnsî ve cinnî düşmanlarımızın taşkınlıklarından, komplocuların
            komplosundan, şerîr kimselerin tuzaklarından, müfsit ruhların bozgunculuklarından ve
            sapkınların saptırmalarından Sana sığınırız.
            Ey kürsîsi yer ve gökleri kaplayan Yüce Zât! Ey kudretiyle her şeye gücü yeten Ulu
            Yaratıcı! Bizleri sıyanetin altına al, riayetinle gözetip kolla ve koruma atmosferinde
            muhafaza buyur! Bizi kendimize ya da bir başkasına bırakma. Rahmet hazinelerinin
            kapılarını bizlere aç. Bizleri hayırlı kullarından eyle. Ğaniyy ismin hatırına, bizi Senden
            başkasına muhtaç durumlara düşürme.
            Allahım! Dünyada bize bahşettiğin bütün nimetler için Sana hamd ediyor,
            şükranlarımızı sunuyoruz. Bizlere lütufta bulunduğun dünya nimetlerini; imanın kemâli,
            ihlasın zirvesi, tam bir yakîn, tam bir marifet ve muhabbet ve Sana mülakî olma yolunda
            hâlis bir aşk ve iştiyak gibi nimetlerle tamama erdir. Ve bizlere -Ey Vâcibü’l-Vücud!-
            nimetlerine mazhar ettiğin nebîler, sıddîkler, şehitler ve salih kişilerin yolunda
            yürümeyi nasib eyle! Tevhîdlerle Senin birliğini zikrederken; tesbihlerle Senin bütün
            noksan sıfatlardan münezzeh ve bütün kemâl sıfatlarıyla muttasıf olduğunu haykırırken;
            tahmîdlerle bizlere bahşettiğin nimetlere, hür irade ve tercihimizle Sana teşekkür
            mukabelesinde bulunurken; tekbîrlerle Senin büyüklüğünü ilan ederken; seslerimizi bu
            yakarışlarla yüce dergâhına ulaştırırken, ne olur, dualarımızı kabul buyur! Bizleri hüsn
            ü zanlarımızda yanıltma, ümitlerimizi boşa çıkarma ve bizleri dergâh-ı İlahî’den eli boş
            geri çevirme!
            Allahım! Geçmişte, evliya, asfiya ve ebrâr kullarına ihsanlarını tastamam lutfettiğin
            gibi, lütfen ve keremen, bize olan ihsanlarını da sonsuz lütfunla tamamiyete erdir.
            Bizleri bu müstesna kulların zümresine dâhil eyle.
            Ey dualara icabet eden Mücîb! Ey mağfiretiyle dilediği günahları yarlığayan Ğafûr!
            Ey gönüllere tevbe duygusu atan ve o tevbeleri kabul buyuran Tevvâb! Senden bizleri,
            katından bir güçle, havl ve kuvvet hazinelerinden, zâhir-bâtın havassımıza, iç-dış bütün
            kuvvelerimize güç katmanı diliyoruz. Ta ki , bize bahşedeceğin güçle, bizleri mükellef
            tuttuğun mesuliyetlerin altından kalkabilelim; onun da ötesinde, bütün hata, günah ve
            mesâvimize rağmen, kalb ve ruhun derece-i hayatına çıkmaya, çıkıp o mihverde yol
            almaya muvaffak olabilelim.
            Allahım! Dünyada bizlere afiyet ihsan eyle; bizi her türlü beladan, veba gibi
            hastalıklardan, düşmanların komplolarından ve insî-cinnî şeytanların taşkınlıklarından
            muhafaza buyur! Âhirette de zincire vurulmaktan, kelepçelerle prangalanmaktan ve
            alevli Cehennem ateşine atılmaktan halâs eyle!
            Allahım! Rahmetinden ümidimizi kesmemize fırsat verme! Sıyanetinden bizleri
            mahrum etme! Ve ey kimsesizler kimsesi, üns esintilerinle dâima bizlerle ol!
            Ey ihsanı için kapısı çalınmadan evvel lütuflarını yağdıran! Ey varlığı ayanlardan
            ayan! Ey kapısına gelen mücrimleri her defasında aff u mağfiretiyle karşılayan! Bizlere,
            Senin kemâline yakışır şekilde muamele buyur! Bizleri her türlü bela, afet, fitne ve
            imtihandan muhafaza eyle! Bizlere merhametinle tecelli eyle ve bizleri azaba dûçâr
            bırakma! Bizlere, katından yardım gönder. Bizleri yardım göndermemek suretiyle
            perişan etme! Ayıp ve kusurlarımıza, başkalarının muttali olmasına fırsat verme.
            Başkalarını günahlarımıza muttali kılmak suretiyle bizleri hem dünyada hem de âhirette
            rezil ve perişan durumlara düşürme! Ey Rahmeti bol Rahîm! Ey engin rahmet sahibi
            Rahmân! Ey şefkati bol Hannân! Ey mahlûkatını aşkın nimetleriyle perverde eden
            Mennân! Ey celâl ve ikram Sahibi Zü’l-celâli ve’l-İkram!
            Ey en ince noktalara kadar ihtiyaçları görüp gözeten Latîf Allahım! Hakkımızda
            vereceğin hükümlerde bize bu isminle muamelede bulunmanı, bizlere saîd ve bahtiyar
            kullarının hayatı gibi bir hayat bahşetmeni ve düşmanlarımıza karşı yardımlarınla bizi
            zaferyâb eylemeni diliyoruz. Allahım! Gam ve kederlerimizden en yakın zamanda
            kurtulabilmemiz için bize fereç ve mahreçler, çıkış yolları ihsan et! Hıfz ve riayet
            otağına, bizleri de dâhil eyle! Sana ve Senin kulların olan bizlere düşmanlık yapanların
            üzerimizde sulta ve tahakküm kurmalarına müsaade etme. Düşmanlarımızı onlara
            musallat edeceğin bela ve musibetlerle meşgul eyle. Bizleri, bütün Müslümanları ve
            İslâm dinini, yardım ve nusretinle te’yîd buyur! Biz mümin kullarının perişaniyet ve
            zilletini isteyenleri Sen zelîl ve perişan eyle Allahım!
            Allahım! Ümmet-i Muhammed’in (sallallahu aleyhi ve sellem), özellikle de dünyanın dört
            bir yanında iman, İslâm ve Kur’ân hizmetinde koşuşturan kadın erkek kardeşlerimin,
            arkadaşlarımın ve sevdiklerimin birlik ve düzenini temin eyle!
            Allahım! Bize dirlik ver!
            Allahım! Kalplerimizin arasını te’lif buyur ve bizlere vifak ve ittifak bahşeyle!
            Allahım! Katından bir güçle bizleri te’yîd buyur, bizleri destekle!
            Allahım! Sevdiğin ve hoşnut olduğun işleri yapmaya bizleri muvaffak eyle!
            Ey Merhametliler Merhametlisi Erhamürrâhimîn! Ey celâl ve ikram sahibi Zü’l-celâli
            ve’l-ikrâm!
            Ey Yüce Allahım! Bizim ve cihanın dört bir bucağındaki kullarının kalblerini imana,
            İslâm’a ve ihsanın hakikatine açmanı ve bizleri ihsan şuuruyla hep iyiliği ve güzelliği
            takip eden kulların hâline getirmeni diliyoruz.
            Allahım! Bizleri, bütün kullarının bu lütuflarla serfiraz olması yolundaki iman
            hizmetinde istihdam eyle! Yerde ve gökteki kullarının gönüllerine bizlere karşı
            vüdd/sevgi vaz’ eyle! Bizleri ihlası kazanmış, ihlasa erdirilmiş, Seni her şeyden daha
            çok seven ve nezdinde müstesna sevgine mazhar kılınmış; Senin bütün icraat-ı
            Sübhaniyenden razı olmuş ve Senin rızana ermiş ve yüce olan nâm-ı celîlinin dünyanın
            dört bir tarafında bir kez daha şehbâl açması yolunda gayret gösteren kullarından eyle!
            Allahım! Şayet bize düşmanlık besleyen kimselerin hidayetini ve kalblerinin
            yumuşamasını murad buyurmuş isen, en yakın, en yakın zamanda onları imana, İslâm’a
            ve Kur’ân’a hidayet buyur! Zira hidayet edecek yegâne zât Sensin. Yok, eğer ilm-i
            ezelînde onların hidayetleri ve kalblerinin yumuşaması yazılı değil ise, bir an evvel
            Allahım, onların ağızlarını gemle, el ve ayaklarına prangalar vur, onlara sonsuz gücünü
            göster. Yazmaz eyle kalemlerini.. lâl eyle dillerini.. işlemez hale getir silahlarını..
            fiiliyata geçmeden ellerinden al potansiyel güçlerini.. kır cesaretlerini.. bozguna uğrat
            baskıcı zorbalıklarını.. darmadağın eyle planlarını, komplolarını ve sistemlerini.
            Allahım! Bize gayzla diş bileyen bütün düşmanlarımızın Sen hakkından gel; biz onları
            Senin sonsuz kudretine havale ediyoruz.
            Allahım! Hayatını Senin masum kullarına adavete bağlamış bu din ve diyanet
            düşmanlarının bütün teşebbüslerini hezimete uğrat; onları sarsıntı üstüne sarsıntıya
            maruz bırak; düzenlerini boz; birliklerini paramparça hâle getir; onları bölük-pörçük et;
            kin ve nefretlerini birbirlerine karşı kullandırarak onları birbirine düşür ve kirli
            emellerine ulaşmalarına fırsat verme. Bütün bunları Senden; Yüce Zâtın, güzel
            isimlerin, ulvî sıfatların hakkı için ve Efendimiz Muhammed Mustafa’nın (sallallahu aleyhi
            ve sellem), Senin katındaki şefaati hürmetine diliyor ve dileniyoruz.
            Ey eşi ve benzeri olmayan Ferd! Ey ebedî hayat sahibi Hayy! Ey Kendi Kendine kâim
            Kayyûm! Ey her şeyi hall ü fasl eden Hakem! Ey mutlak âdil Adl! Ey her türlü kusurdan
            münezzeh Kuddûs! Ey celâl ve ikram sahibi Zü’l-celâli ve’l-İkram!
            Ey Yüceler Yücesi Allahım! Efendimiz ve günahlarımız için şefaatçimiz Hazreti
            Muhammed’e (sallallahu aleyhi ve sellem), kerem ve iyilik âbideleri olan âl ü ashâbına ilmin
            ve malûmâtın adedince salât ve selâm eyle. Efendimiz’in ve onların hakkı için bizim
            yakarışlarımızı da kabul buyur. Âmîn!</turkce>
        <anlam></anlam>
        <adet>3</adet>
    </dua>


    <dua id="1">
        <baslik></baslik>
        <arapca></arapca>
        <turkce>
            Allah (cc) 66 el-Azîm 1020 el-Vâhid 19
            er-Rahman 298 el-Ğafûr 1286 el-Ehad 13
            er-Rahîm 258 eş-Şekûr 526 es-Samed 134
            el-Melik 90 el-Aliyy 120 el-Kadîr 314
            el-Kuddûs 174 el-Kebîr 232 el-Muktedir 744
            es-Selâm 131 el-Hafîz 998 el-Mukaddim 188
            el-Mü’min 131 el-Mukît 550 el-Muahhir 1441
            el-Müheymin 145 el-Hasîb 80 el-Evvel 43
            el-Azîz 94 el-Celîl 73 el-Âhir 801
            el-Cebbâr 208 el-Kerîm 270 ez-Zâhir 1106
            el-Mütekebbir 664 er-Rakîb 312 el-Bâtın 62
            el-Hâlık 731 el-Mücîb 55 el-Vâlî 47
            el-Bâri’ 204 el-Vâsi’ 137 el-Müteâlî 551
            el-Musavvir 342 el-Hakîm 78 el-Berr 402
            el-Ğaffâr 1361 el-Vedûd 20 et-Tevvâb 415
            el-Kahhâr 311 el-Mecîd 57 el-Müntakim 630
            el-Vehhâb 19 el-Bâis 573 el-Afüvv 162
            er-Rezzâk 315 eş-Şehîd 319 er-Raûf 281
            el-Fettâh 889 el-Hakk 208 Mâlikü’l-Mülk 212
            el-Alîm 150 el-Vekîl 66
            Zü’l-celâli ve’l-ikram 1100
            el-Bâsıt 72 el-Kaviyy 126 el-Muksit 209
            el-Kâbıd(z) 903 el-Metîn 500 el-Câmi’ 114
            el-Hâfıd (z) 1481 el-Veliyy 56 el-Ğaniyy 1070
            er-Râfi’ 351 el-Hamîd 62 el-Muğnî 1100
            el-Muizz 124 el-Muhsî 148 el-Mâni’ 161
            el-Müzill 800 el-Mübdi’ 47 ed-D(z)ârr’ 1201
            es-Semî’ 180 el-Muîd 124 en-Nâfi 201
            el-Basîr 302 el-Muhyî 68 en-Nûr 256
            el-Hakem 68 el-Mümît 490 el-Hâdî 20
            el-Adl 104 el-Hayy 28 el-Bedî’ 86
            el-Latîf 129 el-Kayyûm 166 el-Bâkî 113
            el-Habîr 812 el-Vâcid 14 el-Vâris 707
            el-Halîm 88 el-Mâcid 48 er-Reşîd 514
            es-Sabûr 298</turkce>
        <anlam></anlam>
        <adet>3</adet>
    </dua>


</dualar>


