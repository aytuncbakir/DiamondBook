<?xml version="1.0" encoding="utf-8"?>
<dualar>
  
     <dua id="1">
         <baslik>b</baslik>
         <arapca>a</arapca>
         <turkce>t</turkce>
         <anlam>6

             Nitekim kalplerinin eğriliklerinden dolayı İsa'yı da kabul etmediler, kabul ettik diyenler de sözlerini tutmadılar

             O vakti düşünün ki: Meryem oğlu İsa şöyle demişti: Ey İsrailoğulları, Musa (a.s) baba tarafından İsrail oğullarından olduğu için onlara, ey kavmim diye hitab etmişti

             İsa (a.s.)'nın ise babası olmadığı için ey İsrail oğulları dedi

             Haberiniz olsun ki ben size Allah'ın elçisiyim önümdeki Tevrat'ı tasdikçi ve benden sonra gelecek bir Resul'ün müjdecisi olarak gönderildim ki o Resul'ün ismi, Ahmed'dir

             Burada Ahmed isminin özel bir isim olması da, mânâsı da kasdedilmiş olabilir

             Yani adı son derece övgüye layık ve pek güzel demek de olabilir

             Zira Hz İsa'nın müjdelemekle emredildiği Hz Peygamber (s.a.v)'in bir ismi de Ahmed'dir

             Onun Muhammed ismi de Ahmed ismi gibi, aynı hamd maddesinden olarak en güzel ve övülecek ismidir

             Mamafih burada Ahmed isminin bizzat kendisinin kasdedilmiş olması daha doğrudur

             Nitekim İmam Mâlik, Buhârî, Müslim, Darimî, Tirmizî ve Nesaî Cübeyr b Mut'im (r.a.)'den şöyle rivayet etmişlerdir

             Resulullah (s.a.v) buyurdu ki: "Benim çeşitli isimlerim vardır

             Ben Muhammed'im, ben Ahmed'im, ben toplayıcıyım, insanlar benim ayaklarım üzere toplanacaklardır

             Ben mahvediciyim ki, Allah benimle küfrü mahvedecektir

             Ve ben sonuncuyum."(1)  Âkıb, kendisinden sonra Peygamber gelmeyen "son Peygamber" demektir

             Hz Hassan'ın şu beyti de Ahmed isminin Resulullah'ın bir ismi olduğunu ifade etmektedir

             Yani "Allah Teâlâ, O'nun arşını kuşatmış olan melekler ve bütün temizler mübarek Ahmed'e salât getirmişlerdir." Ahmed lafzının, aslında hamd ederim mânâsına fiili muzâri nefs-i mütekellim vahdeh sigasından nakledilmiş olması da düşünülebilirse de, daha doğru olan ism-i tafdil olmasıdır

             İsm-i tafdillerde asıl olan fâil mânâsı ise de, "daha meşhur" anlamına gelen "eşher" gibi ism-i mef'ûl mânâsını da ifade edebilir

             "Tekrar güzeldir." tabirinde olduğu gibi, Ahmed lafzının övülmekte üstünlük mânâsına kullanıldığı da bilinmektedir

             Şayet hamidiyyetten olursa bu durumda "en fazla hamd eden" mahmudiyyetten olursa o zaman da mânâsı, "en ziyade hamd ve medhedilen" demektir

             İsim olması durumunda da bu anlamların birinden nakledilerek o isimle çağırılan zât kasdedilmekdedir

             Bu âyette Hz İsa'nın peygamberliğinin hikmeti olarak şu iki şeyi söylediği beyan edilmiştir: Birisi, kendisinden önce gelen Tevrat'ı tasdik etmesi, diğeri de kendisinden sonra gelecek olan Ahmed'i müjdelemesidir

             Tevrat'ı tasdik etmesi, hükümleri yönüyle düşünülebilse de ihbar (haber verme) itibariyle olması daha doğrudur

             Zira Tevrat'ta hem Mesih'e hem de Son peygamber Hz Muhammed'e dair haberler vardı

             Bu yüzden Hz İsa'nın gelişi, hem Mesih'e ait haberlerin doğruluğunu ispat etmiş hem de son Peygamber'i müjdelemek suretiyle o konudaki haberleri tasdik etmiştir

             Ancak yahudiler, Hz İsa'yı inkar ettikleri gibi hıristiyanlar da bu müjdeyi kısmen inkar ve kısmen değişik şekilde te'vil ederek haksızlığa sapmışlar ve eldeki mevcut İncillerin böyle bir şeyden bahsetmediğini iddia edecek kadar ileri gitmişlerdir

             Şayet Hz İsa'ya verilmiş olan İncil de Kur'ân gibi aynen korunmuş olsaydı, bu müjdenin İncil'de zikredilip edilmediğini anlamak mümkün olurdu

             Mamafih Bakara Sûresi'nde de geniş bilgi verildiği gibi elde mevcut olan Ahd-i Atik ve Ahd-i Cedid kitablarında buna dair deliller hiç de az değildir

             Mesela Ahd-i Cedid'de Resullerin işlerinin üçüncü bâbında: Musa ecdâdımıza, "Rabbiniz Allah size birâderlerinizden benim gibi bir Peygamber ortaya çıkaracaktır

             Onu, size söyleyeceği bütün işlerde dinleyiniz

             Ve kavmim arasından her kim o Peygamberi dinlemezse mahvolacaktır." dedi

             İsmail ile ondan sonra gelen peygamberlerin hepsi dahi bu günleri müjdelemişlerdir diye de zikredilmiştir

             Musa gibi olan bu gelecek peygamber, İsmail'den de söz edilmesi karinesiyle belli ki, peygamberlerin sonuncusu Muhammed Mustafa (s.a.v.) idi

             İsa (a.s) onu tasdik etmiş ve geleceğini müjdelemişti

             Hıristiyanlar bunu İsa (a.s.)'nın kendisine hamletmek istemişlerse de İsa (a.s.) Musa gibi harbetmekle emredilmiş bir peygamber değildi

             Alûsî söz konusu âyetin tefsiri esnasında İncillerden bahsederken şunları söyler: "Hıristiyanların yanında dört İncil vardır

             Birincisi, Mata İncili'dir ki, on iki havariden biri olan Matta, Hz İsa'nın göğe çıkarılmasından sekiz sene sonra Filistin'de Süryani lisanı ile cemetmiştir

             Altmış sekiz bölümdür

             İkincisi, Markos İncili'dir ki yetmişlerden olan Markos, İsa'nın ref'inden on iki sene sonra Roma'da Efrenci (yani Latin) lügatı ile toplamıştır

             Kırk sekiz bölümdür

             Üçüncüsü, Luka İncili'dir

             Luka da yetmişlerden olup İskenderiye'de Yunanca olarak cem etmiştir

             Seksen üç bölümdür

             Dördüncüsü, Yuhanna İncili'dir ki Hz İsa'dan otuz sene sonra Rum beldelerinden olan Efsus şehrinde, Yuhanna tarafından cem edilmiştir

             Bölümleri, Kıbti nüshasında otuz üçtür

             Bu İnciller çeşitlidir

             Bunların muhtevalarında bazı yerler vardır ki, vicdan bunların ne Allah sözü ne de İsa (a.s.)'nın sözü olduğuna şahitlik etmez

             Mesela kendi kanaatlarınca İsa (a.s)'nın çarmıha gerilmesi ve kabrine defnedildikten sonra göğe çıkarılması kıssası gibi ki, bunlar bazı büyükler ve salih kimseler hakkında telif edilen hal tercemesi kitabları gibi İsa (a.s)'nın doğumu, göğe yükseltilmesi ve bazı halleriyle, bir kısım sözlerini şerh yollu yazılmış tarih ve biyografik eserlere benzerler

             Binaenaleyh İsa (a.s)'nın Kur'ân'da haber verilen beşikte konuşması ve Hz Muhammed'i müjdelemesi gibi diğer bazı hal ve sözlerini bu İncillerin ihmal etmiş olmaları Kur'ân'ın beyanına karşı hiç bir zarar vermez

             Bununla beraber insaf ile hareket eden ve taassubu bırakıp doğru yolda gidecek olan kimseler için bu İncillerde dahi o müjdeye dair sözler vardır

             Yuhanna İncili'nin on beşinci bölümünde Yesu' Mesih demiştir ki: "Pederin göndereceği Hak ruhu Faraklit size her şeyi öğretecektir." Yine Mesih demiştir ki: "Beni seven sözlerimi ezberler, Pederim de onu sever ve ona varır, katında yer tutar

             Ben bunu size söyledim

             Çünkü ben sizin yanınızda ikâmet etmiyorum

             Pederin göndereceği Ruhu'l-Kudüs Faraklit, size her şeyi öğretecek ve benim söylediğim sözleri hatırlatacaktır

             Size selamımı emanet bırakıyorum, kalbleriniz ızdırap içinde olmasın

             Telaş etmeyin

             Ben gideceğim ve size döneceğim

             Beni seviyor olsanız benim Pedere gitmemle sevinirdiniz." Ve demiştir ki: "Benim Pedere gitmem sizin için hayırlıdır

             Çünkü ben gitmesem Faraklit size gelmez, amma gittiğimde onu size gönderirim

             O geldiği vakit de âlemi, günahtan dolayı kınayacaktır

             Size söylemek istediğim daha çok söz vardır lakin siz onlara tahammül edemeyeceksiniz

             Fakat o Hakk'ın Ruhu geldiği zaman sizi Hakk'a irşad edecektir

             Çünkü o, kendiliğinden söylemez, ne işitirse onu söyler> ve bütün geleceği haber verir ve Pedere ait olanın hepsini size tarif eder." Bir de (ondördüncü babda) demiştir ki: "Eğer siz beni seviyorsanız benim tavsiyelerimi ezberleyiniz ve ben Pederden, ebediyyen beraberinizde sabit kalacak diğer bir Faraklit vermesini dileyeyim

             O Hak Ruhunu ki, âlem onu kabul etmeye güç yetirmedi

             Çünkü onu tanımadılar

             Ben sizi yetim bırakmam

             En yakın zamanda size geleceğim." Alûsî bunları naklettikten sonra da der ki: "Faraklit kelimesi, hamdi gösteren bir kelimedir

             Gözlerini taassub perdeleri bürümemiş olanların nazarında İsa (a.s)'nın bu sözünden Ahmed (s.a.v)'in kasdedildiği

             anlaşılır

             Hıristiyanların bazısı bunu "Hammâd", bazısı da "Hamid" diye tefsir etmişlerdir

             Bunun delaletinden de aleyhisselatü vesselamın Ahmed (yahut Muhammed) ismine işaret var demektir

             Diğer bazı hıristiyanlar da onu, muhallıs (kurtarıcı) diye tefsir etmişler ve buna İsa (a.s.)'nın başka bir sözünde "Allah size diğer bir halaskâr gönderecektir." demiş olmasıyla delil getirmişlerdir

             Bu cümlede de Peygamber'in risaletine hamd ismiyle değilse de kurtarmak ve yardım etmek ünvanıyla işaret edilmiştir

             Hıristiyanlardan bir kısmı da Faraklit Hz İsa'nın öğrencilerine gökten inmiş olan ateşli gönüller olup bir takım alâmetler ve acaib işler yapmışlardır diye zannedilmiştir

             Lakin "diğer bir Faraklit" diye başka bir vasıfla tavsif edilmiş olması bu anlayışa müsait görünmez

             Zira İsa (a.s.)'dan sonra onlardan önce diğer birisi geçmiş değildir."  Faraklit kelimesi hangi dildendir? Müfred midir, mürekkeb midir? İbranice midir, değil midir? Bu konulardaki ihtilaflar ve mânâlarına ait bazı bilgiler Bakara Sûresi'nde geçmişti

             Eski İncil tercemelerinde bu kelime Faraklit (veya Paraklit) diye aynen muhafaza edilerek ifade edilirken yakın zamanlarda basılmış olan İncil tercemelerinde "teselli edici" diye zikredilmiştir

             Mesela bin dokuz yüz yirmi (1920) tarihiyle İstanbul'da Matyosyan Agop Matbaası'nda basılan nüshasında yukarıdaki sözler hep "teselli edici, yani hakikat ruhu" diye terceme edilmiştir

             Ve bazı kayıtlarda da tuhaf şekilde değiştirilerek ifade edilmiştir

             Mesela, Yuhanna'nın ondördüncü babında şöyle denilmiştir: "Ve ben Pederden dilerim, O dahi sonsuza kadar sizinle beraber olmak üzere size diğer bir teselli edici, yani hakikat ruhunu verecektir

             Bunu dahi dünya görmediği ve tanımadığı için kabul edemez

             Amma siz onu tanırsınız

             Zira yanınızda bulunup gönlünüzde olacaktır." On beşinci babında da "Amma şeriatlerinde bana sebepsiz buğzettiler diye yazılı olan sözün tamamlanması için böyle oldu

             Fakat Peder tarafından benim göndereceğim teselli edici, yani Pederden çıkan hakikat ruhu geldiği zaman benim hakkımda o şehadet edecektir

             Ve siz dahi şehadet edersiniz

             Zira başlangıçtan beri benimle berabersiniz." denilmiştir

             Bu yeni tercemeciler "paraklid" kelimesinin Yunanca "teselli edici" mânâsına olduğunu söylüyorlar ve ruhu'lhak tâbiri yerine de hakikat ruhu diyorlar

             Bu suretle tercemeden tercemeye değiştirilerek aslı kaybolmuş bu İncillerle, Kur'ân'ın açık beyanına karşı çıkılmak istenilmesi hak ve adalet fikriyle uyuşmayacağı gibi, insaf sahibi kişilerin Kur'ân'ın haber verdiği bu müjdenin, te'vil edilmiş bir şekilde bile olsa itiraf edildiğini görürler

             Fatih Kütüphanesi'nde bu mesele ile ilgili bir risale görmüştüm ki, bir papaz İncillerdeki faraklit müjdelerinin, Kur'ân'ın bu âyetinde haber verilen "Benden sonra gelecek olan Ahmed isimli bir peygamberi müjdeleyici olarak." müjdesi olduğuna kanaat getirerek müslüman olmuş ve bu hususa dair bir risale yazmış olduğunu söylüyordu

             Fikir sahibi bazı kişiler de bu mesele hakkında İncil (Avangel) kelimesinin asıl mânâsını araştırmak istemişler ve bu kelimenin esasen müjde anlamına geldiğini ve hakikatte Hz İsa'nın davetiyle bütün İncillerin özet olarak beyanının, gelecek bir Resul ile İlâhî Saltanatı müjdelemekten ibaret bulunduğu görüşünde birleştiklerini ifade etmişlerdir

             İşte Hz İsa böyle söylemiş olduğu halde İsrail oğullarının çoğu, yani yahudiler onu dinlemedikleri gibi hıristiyanların çoğu da bunu gizlemiş ya da te'vil ve tahrif (değiştirmek) ile inkar etmiş olduklarından dolayı bu hakikat hatırlatılarak buyuruluyorki: Sonra o Resul, yani İsa (a.s)'nın müjdelemiş olduğu ismi Ahmed olan Resul, onlara delillerle: açık açık âyetler ve mucizelerle geldiği zaman da bu apaçık bir sihir dediler

             Bu Ahmed, o müjdelenen Resul değil, bu açık sihirlerle bizi aldatmak istiyor diye küfre, haksızlığa saptılar ve bu haksızlıkla bir takım değişiklikler yapmak suretiyle İsa, Allah'ın oğludur gibi aslı olmayan yalanlar yazarak onları Allah kelâmı diye Allah'a isnad ettiler



             7-9

             Bundan dolayı da şöyle buyuruluyor: Halbuki İslâm'a davet edilirken Allah'a yalan iftirada bulunan, yani Allah'a yalan isnad eden veya Allah hakkında yalan söyleyen yahut uydurduğu yalanı Allah indirdi diye iftira eden kimselerden daha zalim kim olabilir? Allah ise zalimleri hidayete erdirmez, haksızları doğru yola iletmez, isteklerinde başarılı kılmaz

             Onun için böyleleri hak sözle yola gelmez, İslâm'ı kabul etmezler

             Sonuçta yaptıkları zulümlerin cezasını çekmeleri gerekir

             İşte böyle iftiracı zalimlerin haksızlıkları, zulümkarlıkları da, müminlerin Allah yolunda savaşa hazırlanmalarını ve o yolda harb etmenin Allah katında sevimli bir amel olmasını gerektiren sebeblerdendir



             10

             "Ticaret." Bu kelimedeki tenvin ta'zim içindir

             Yani büyük, şanlı bir ticaret demektir ki, şu şekilde tefsir edilmiştir: sizi acı bir azabdan kurtaracak, beyan edileceği üzere sizi o azabdan kurtarıp, hürriyete kavuşturacak ve büyük murada erdirecektir



             11-12

             O ticaret nedir? diye sorulursa şöyle beyan edilir: Allah ve Resulüne iman edersiniz, emirlerini tutar, verdiği haberlerin ve müjdelerin doğruluğuna inanırsınız mallarınız ve canlarınızla Allah yolunda cihad edersiniz

             Yani iman ile cihadı bütünleştirirsiniz

             Bir hadiste zikredildiği üzere cihad, İslâm'ın örgücü yani kubbesidir

             İslâm binasının temeli iman, zirvesi ve en yüksek kubbesi, cihaddır

             Bu, yani böyle bir iman ve cihad sizin için hayırlıdır

             Gerçi "Hoşunuza gitmediği halde savaş size yazıldı

             (farz kılındı)." (Bakara, 2/216) âyetince cihad sizin zorunuza gider, sevimli görünmezse de hakkınızda hayırlıdır

             Çünkü âyetin devamında "Bazan hoşunuza gitmeyen bir şey hakkınızda iyi olabilir ve hoşunuza giden bir şey de hakkınızda kötü olabilir..." (Bakara, 2/216) buyurulmuştur

             Herhalde fâsıkların, zalimlerin ve müşriklerin hükmü altında esaretle ezilmekten ise, Allah yolunda ve hak uğrunda mallarınız ve canlarınızla savaşarak ya şehid ya gazi olmak elbette hayırlıdır

             Eğer bilirseniz

             İlim sahibi olur ve iman ile cihad etmesini bilirseniz cihadın hayırlı olduğunu anlarsınız

             Demek ki cihad için de körükörüne hareket edilmemeli, bilgi sahibi olunmalıdır

             Çünkü iman ve ümitle itaat etmek, ümitsizlik ve küfürden; cihad ve şehadet ise esaret ve zilletten her halde hayırlıdır



             13

             Diğer biri de yani cihadda bu nimet veya bu ticaretten başka, diğer bir nimet yahut ticaret daha vardır

             Ki siz onu seversiniz, cihadı hepiniz sevmeseniz ve neticesi olan o büyük kurtuluşu hepiniz takdir edemeseniz bile, diğer neticesi olan şu nimeti hepiniz seversiniz ki o da şudur

             Allah'tan bir zafer, düşmanlara karşı bir galibiyet ve yakın bir fetih, işte cihadın bir meyvesi de budur ki, bundan herkes hoşlanır

             Böyle söyle hem kendin müjdelen hem de müminleri müjdele ya Muhammed! Çünkü onlar için bu iki ticaret muhakkaktır



             14

             Onun için Ey iman edenler! Allah'ın yardımcıları olunuz, yani bu müjdelere ermek için iradelerinizi Allah için, O'nun rızasına kavuşmak için yardımcı olunuz

             Meryem oğlu İsa'nın Havarilere dediği gibi: Benim Allah'a doğru, yardımcılarım kimdir? Yani ben Allah'a doğru giderken başarıya kavuşmak için bana yardım edecek, benimle beraber ona kavuşmak isteyecek yardımcılarım kimlerdir? Buna cevaben Havariler "O Allah yardımcıları biziz" dediler

             İşte siz de ey müminler! İsa'nın Havarileri gibi Allah'ın yardımcıları olunuz

             Peygamber'in davetini kabul ederek Allah'a tam bir iman ile yardım ediniz

             Havâriyyun, Hz İsa'nın, ilk iman eden seçkin öğrencilerinden on iki kişiye denir ki, bunlar dini yaymak için etrafa dağılmış olduklarından "Rusul-i İsa" (İsa'nın elçileri) ismi dahi verilmiştir

             Eldeki İncillerde bunlara on ikiler de denilmektedir

             Havâriyyun kelimesi, esasen "Havârî" ism-i mensubunun çoğuludur

             Kâmus şarihinin beyanına göre bazı âlimler demişlerdir ki, "Bu kelime, çoğuldan cinse nakledilerek hem müfred hem çoğul için kullanılır

             "Havar ve haver lügatte, beyaz ve beyazlık mânâsına isimdir

             Bu münasebetle şehir kadınlarına beyazlıklarından dolayı "Havariyyât" denilir

             Bezleri yıkayıp çırparak ağırtan kassara, eski Türkçe karşılığıyla çırpıcıya da havarî denildiği gibi saf ve temiz dost ve yardımcıya, özellikle büyük peygamberlerin davet ve emirlerini yerine getirme uğrunda yardımcı olanlara da samimi niyyet ve temizliklerinden dolayı havarî denilir

             Mamafih zikredildiği gibi bu isim en fazla İsa (a.s)'nın seçkin yardımcıları olan zatlar hakkında kullanılmıştır

             Müfessirler bunlara söz konusu ismin verilmesinde çeşitli görüşler nakletmişlerdir ki, Kâmus sahibi Fîrûzâbâdî "Besâir"de bu görüşleri şöyle



             --- ELMALILI TEFSİR - 459 ---

             özetlemiştir: "Bazı âlimler, onların bir kısmının kassâr (çırpıcı) bir kısmının da avcı olmaları sebebiyle bu ismi aldıklarını söylerken, bazıları da beyaz elbise giydikleri için yahut daima ilim ve din eğitimiyle insanları temizlemiş olduklarından dolayı onlara bu ismin verildiğini ileri sürmüş ve demişlerdir ki: "Kassârlık isnad edenlerin maksatları da budur

             Avcılık isnad edenler ise onların, din ve ahiret konularında şaşkınlığa düşen kimseleri avlayıp din yoluna çektikleri için bu adı aldıklarını savunmuşlardır." Diğer bazıları da, işaret ettiğimiz gibi inançlarındaki saflık, ilgi ve niyyetlerindeki temizlik sebebiyle onlara havarî dendiğini ifade etmişlerdir ki en münasib olan görüş de budur

             Frenkler havarîlere "aptres" ismini vermişlerdir ki bu kelimenin Yunanca'dan alınarak uzağa gönderilmiş elçiler anlamını ifade ettiği söylenmektedir

             Buna göre aptre, Havariyyûn kelimesinin tercemesi olmayıp Yâsin Sûresi'nin "...onlara elçilerin geldiği ..." (Yâsin, 36/13) âyetinde geçtiği üzere İsa'nın eçileri mânâsına diğer bir isim olmuştur

             Yalnız avcıya, "dağıtılmış" mânâsı düşünüldüğü takdirde Havariyyûn'a avcı mânâsı verenlerin kavline de itibar edilebilir

             Alûsî der ki: "Bahr'in beyanına göre Hz İsa bunları çeşitli beldelere dağıtmış kimini Rûmiyye'ye, kimini Babil'e, kimini Afrika'ya, kimini Efsus'a, kimini Beyt-i Makdis'e, kimini Hicaz'a, kimini de Arz-ı Berber ve havalisine göndermişti

             Mamafih her beldeye gönderilenin tayini ve isimlerinin zabtedilmesi hususlarının sıhhatine güvenilemez

             Suyûtî de bunları "İtkân"da zikretmiş ise de, esasen bulunulabilecek yerlerde araştırılmalıdır."  Endülüs'lü müfessir Ebu Hayyan "el-Bahru'l-Muhit" adlı tefsirinde der ki: "Havarîler, on iki kişidir ve bunlar, Hz İsa'ya ilk iman edenlerdir

             İsa bunları çeşitli beldelere göndermişti

             Batris ve Pavlis Roma'ya, Andiravs ve Matta, halkı insan yiyen arza, Bukas Babil'e, Filibs Kartaca'ya yani Afrika'ya, Yuhann, Ashab-ı Kehf'in kenti olan Efsus'a, iki Ya'kub Beyt-i Makdis'e, İbnü Büleymin Hicaz'a, Testemir Berber ülkesine ve havalisine gönderilmişti

             Mamafih bu isimlerin bazılarında zabt cihetiyle zorluk vardır

             Onun için esas bulunması gereken yerlerden araştırılsın." Hakikatte Senpol dahi denilen Pavlis, Havarîler'den değildir

             Sonradan onlara katılmış, mektubları ve risaleleri Ahd-i Cedîd'in "a'mâl-i Rusül" (elçilerin işleri) kısmına sokulmuştur

             Bu zat hrıistiyanlıkta sünnet olmayı kaldırmış ve bir takım değişiklikler yapmıştır

             Sonra İbnü Büleymin ile Testemir isimleri özellikle araştırılmalıdır

             Matta İncili'nin onuncu bâbında şöyle denilmiştir: "Ve on iki şakirdini (öğrencisini) yanına çağırıp temiz olmayan ruhlar üzerine onları göndermeğe ve her marazı her hastalığı def etmeye onlara kudret verdi

             O gönderilen on ikilerin isimleri şunlardır: Batris adı verilen Şem'un ile kardeşi Endravs, zibidi oğlu Ya'kub ile kardeşi Yuhanna, Filbs ve Bertolmavs Toma ve Gümrükcü Matta, Halfi oğlu Ya'kub ve Tedavs lakablı Lebaüs, Fanvi Şem'un ve onu ele veren İsharyoti Yehuda

             İsa bu on ikileri gönderip onlara tenbih ederek dedi ki: "Tâifelerin yoluna gitmeyiniz ve Samiriler'in bir şehrine girmeyiniz

             Bundan ise, beyt-i İsrail'in zâyi olmuş koyunlarına varınız ve gittiğinizde "Melekûtu's-Semâvat (göklerin saltanatı) yaklaşmıştır." diye va'z ediniz

             Hastalara şifa veriniz

             Cüzzamlıları temizleyiniz

             Cinleri çıkarınız

             Bedava aldığınızı bedava veriniz

             Kemerlerinizde ne altın ne gümüş, ne bakır ve yol için ne dağarcık, ne entari, ne ayakkabı ve ne de asâ tedârik etmeyiniz

             Zira işçi kendi yiyeceğine layıktır

             Ve hangi şehre veya köye giderseniz orada kimin layık olduğunu sorup ayrılıncaya kadar orada kalınız

             Ve hâneye girdiğinizde ona selam veriniz

             Ve eğer o hâne buna layık ise selamınız onun üzerine gelsin ve eğer layık değilse selamınız size geri dönsün

             Ve sizi her kim kabul etmeyip sözlerinizi dinlemezse o haneden yahut o şehirden çıktığınızda ayaklarınızın tozunu silkiniz

             Hakikaten size derim ki, ceza gününde Sedum ve Gamure diyarının hali o şehrin halinden ehven olur

             İşte ben sizi koyunlar gibi kurtlar arasına gönderiyorum

             İmdi yılanlar gibi akıllı ve güvercinler gibi sade-dil olunuz

             Lakin insanlardan sakınınız

             Zira sizi millet meclislerine teslim edip sinagoglarda dövecekler, hem de benim için onlara ve tâifelere şehadet olmak üzere hakimler ve krallar huzuruna götürüleceksiniz

             İmdi sizi teslim ettikleri zaman nasıl ve ne söyleyeyim diye endişe etmeyiniz

             Çünkü ne söyleyeceğiniz size o saatte verilecektir

             Zira söyleyenler siz değilsiniz, sizde söyleyen Pederinizin ruhudur

             Ve kardeş kardeşi ve baba evladı ölüme teslim edecek ve evlad ana babanın aleyhine kalkışıp onları öldürecekler ve ismim için herkes tarafından buğzedileceksiniz

             Lakin kim sonuna kadar tahammül ederse o kurtulacaktır

             Ve size bir şehirde düşmanlık ettikleri zaman diğerine kaçınız

             Zira hakikaten size derim ki, insanoğlu gelinceye kadar İsrail şehirlerinin devrini tamamlamayacaksınız

             Öğrenci öğretmenine ve kul efendisine üstün değildir

             Öğrenciye öğretmeni gibi, kula efendisi gibi olmak kifayet eder

             Hane sahibine balezbul dedikleri halde onun hanesi halkına ne kadar ziyade diyecekler

             İmdi onlardan korkmayınız

             Zira keşfedilmeyecek ve bilinmeyecek gizli bir şey yoktur

             Size karanlıkta dediğimi aydınlıkta söyleyiniz

             Ve kulağınıza söyleneni damlar üzerinde ilân ediniz ve canı öldürmeye kâdir olmayıp cesedi öldürenlerden korkmayınız

             Lâkin hem canı hem cesedi cehennemde helak etmeye kâdir olandan korkunuz." Bunu takib eden on birinci bâb: "Ve İsa on iki öğrencisine emir vermeyi tamam ettiğinde şehirlerinden va'z ve öğretimde bulunmak üzere oradan hareket etti

             Ve Yahya zindanda Mesih'in işlerini haber alınca, o gelecek kimse sen misin? Yoksa diğer bir kimseyi mi bekleyelim demek için kendi öğrencilerinden ikisini onun yanına gönderdi."  Denildiğine göre on ikilerin bu suretle etrafa gönderilmesi Hz Yahya'nın hapiste bulunduğu sırada olmuştur

             Halbuki yine aynı İncil'in yirmi altıncı bâbında ise, mekir yani su-i kasd anlaşılırken: "Akşam olduğunda on ikilerle beraber sofraya oturdu ve onlar yemek yerken, "Hakikaten size derim ki, sizden biriniz beni ele verecektir." dediğine göre bundan onların, göğe çıkarılma sırasında Hz İsa'nın yanında toplanmış bulundukları ve sonradan etrafa yayıldıkları anlaşılmaktadır

             Al-i İmrân Sûresi'nde geçen "İsa onlardan inkârı sezince: 'Allah'a gitmek için kimler bana yardımcı olacak?' dedi

             Havariler: 'Biz, Allah (yolunun) yardımcılarıyız;..." (Al-i İmrân, 3/52) âyetinde Hz İsa'nın "Allah'a gitmek için kimler bana yardımcı olacak?" demesi ve Havarilerin "Biz Allah (yolunun) yardımcılarıyız." cevabını vermeleri de, Hz İsa'nın göğe çıkarılmasından önce gerçekleşmiş demektir

             İbnü Cerir'in Sa'id b Cübeyr tarikiyle İbnü Abbas'tan yaptığı rivayete göre: "Allah Teâlâ Hz İsa'yı göğe çıkarmayı murad ettiği zaman İsa ashabının yanına vardı, onlar on iki kişi bir evde idiler

             O evin bir (su) kaynağından onların yanına çıktı, başından su damlıyordu

             Onlara, "İçinizden birisi bana yakında on iki kere küfredecek." dedi

             Sonra da "Benim benzerim onun üzerine atılıp da benim yerime öldürülecek ve benimle beraber benim derecemde bulunacak hanginiz?" dedi

             İçlerinde yaş itibariyle en genç birisi "Ben" dedi

             İsa ona "Otur" dedi ve sonra yine tekrar etti

             Yine o genç kalktı ve "Ben" dedi

             Hz İsa da, "Evet sen osun." dedi

             Bunun üzerine ona İsa'nın benzeri bırakıldı ve İsa evdeki bir pencereden göğe yükseltildi

             Derken Onu arayan yahudiler geldi ve benzerini tutup öldürdüler

             Bazısı ona iman etmiş iken on iki kere inkar etti

             İlh ..." En iyisini Allah bilir

             (Bu konuda bilgi için Al-i İmrân, 3/52; Nisâ, 4/157 âyetine bkz.) Mamafih Kur'ân burada da bu tafsilata taarruz etmeyerek buyuruyor ki: "Ey inananlar! Allah'ın yardımcıları olun

             Nitekim Meryem oğlu İsa da havarilere: "Allah'a (giden yolda) benim yardımcılarım kimdir?" demişti

             Havarîler: "Allah (yolunun) yardımcıları biziz." dediler.." Bunun üzerine İsrailoğullarından bir taife iman etti, Havarîlerin mesaisi üzerine İsa'ya ve müjdesine inandı ve dine yardım etti bir taife de küfretti

             Neticede biz de iman edenleri düşmanlarına karşı güçlendirdik

             Binaenaleyh onlar galib geldiler

             İman edenler düşmanları olan kâfirlere karşı galib gelip yüze çıktılar

             İşte siz de Allah'ın vaidlerine ve emirlerine, Resulullah'ın yukarıda zikredilen davetlerine iman edip Havarîlerin çalıştığı gibi Allah yolunda Hak dinine yardım için cihad ederek çalışın

             Allah'ın yardımcıları olursanız bütün düşmanlara galib gelir, (Saff, 61/9) vaadiyle zikredilen müjdelere ulaşırsınız

             Hakikaten Muhammed'in ashabı öyle çalıştılar, çok geçmeden müşrikleri ve hıristiyanları yendiler

             Hak dinini galib kıldılar ve öyle üstün duruma getirdiler ki, İslâm'ın o göz kamaştırıcı galibiyyeti ve bir Hz Ömer hilafetinin hakkaniyyet ve adalet zevkini hâlâ bütün dünya sonsuz bir hayret ve hasretle erişilmez bir umut gibi yad etmektedir

             Mamafih bu emir ve taahhüd yalnız onlara değil "Ey iman edenler! Allah'ın yardımcıları olun!" hitabının genel mânâsından anlaşılacağı gibi her

             zaman için o tarzda amel edecek bütün müminleri kapsayan bir vaad ve müjdedir

             O halde Allah'ın yardımcıları olmayanlar, O'nun yardımından mahrum kalıp geriye sürükleniyorlarsa, bunun sebebini Hak dinde değil, kendi günahlarında aramalıdırlar

             Kısacası, "Eğer siz Allah'a (dinine) yardım ederseniz (Allah da) size yardım eder.." (Muhammed, 47/7), "Sana gelen her kötülük de kendindendir.." (Nisâ, 4/79) âyetleri de bu hususu net bir şekilde ifade etmektedirler

             Ashab-ı Kiram içinde Aşere-i Mübeşşere (cennetle müjdelenen on kişi) Resulullah'ın havarîleri makamındadır

             Bir hadiste "Her peygamberin bir havarîsi vardır, benim havarîm de Zübeyr'dir." buyurularak Hz Zübeyr bu vasıfla yad edilmiştir

             Ancak Katade'den gelen bir rivayette de Zübeyr'den başkalarına da Havarî denildiği zikredilmektedir

             Resulullah'ın havarîlerinin: Ebu Bekr, Ömer, Osman, Ali, Hamza, Cafer, Ebu Ubeyde İbni'l-Cerrah, Osman b Maz'un, Abdurrahman b Avf, Sa'd b Ebi Vakkas, Talha b Ubeydullah ve Zübeyr b Avvam olduğu nakledilmiştir

             Üstünlük ve galibiyyetin neticesinde cemaatın kıvamının, Allah Teâlâ'yı tesbih etmek ve kulluk görevlerini yerine getirmeye bağlı olduğuna işaret etmek için, Saff Sûresi'ni Cuma Sûresi takip edecektir



             CUM'A  SURESİ

             1

             Göklerdeki ve yerdeki herşey Allah'ı (yahut Allah için) tesbih eder

             Hiçbir şey yoktur ki, yaratıcısının kemaline ve noksanlık alâmetlerinden berî olduğuna delil olmasın (Bu konuyla ilgili İsra Sûresi'nde bulunan "O'nu tesbih etmeyen hiçbir şey yoktur." (İsrâ, 17/44) âyetine bkz.) Bu tesbih, yaratılışta mevcuttur

             Binaenaleyh insanlar da, irade hürriyetlerini kullanmak suretiyle Allah'ı her türlü kusur ve eksiklikten tenzih etmeli, O'na şirk ve noksan sıfatları isnad etmekten sakınmalıdırlar

             Bu yüzden bir önceki sûrenin sonunda beyan edildiği şekilde galib oldukları zaman aldanıp da aşırılığa sapmamalı, o yardım ve galibiyetin Allah'tan geldiğini onu veren Allah'ın almaya da kudretinin bulunduğunu, düşmez kalkmaz varlığın yalnız O olduğunu bilmeli ve ona göre küfür ve nankörlük etmekten sakınarak Allah'ı tesbih ve tenzihe devam etmelidirler

             Buradaki fiili, gelecek zamandan soyutlanmış olarak devamlılık ifade etmektedir

             Yani her an tesbih ederler

             Bununla beraber önceki sûrede denildiği halde burada ve benzerlerinde denilmesi, bunun geçmiş zamandan ziyade gelecek zamana baktığını da hatırlatmaktan uzak değildir

             Yani gelecekte size müjdelenen zafer ve galibiyete ulaştığınız zaman bütün eşya gibi siz de tesbih ve tenzihte devamlılığı elden bırakmayın da binaenaleyh yahudi ve hıristiyanların düştükleri hallere düşmeyin demektir

             Çünkü O Allah öyle bir Melik, bütün bu gökleri ve yerleriyle kâinat mülkünü yaratıp düzenleyen ve kendi yönetimi ile idare eden öyle bir hükümdar öyle bir padişahtır ki Kuddüs, hiç lekesi olmayan, tertemiz ve pampak demektir

             Bütün temizlik, bütün övgüye layık kemaller (olgunluklar) fazilet ve güzellikler O'nundur

             Hiçbir şey O'nun kutsal sahasına yetişemez

             O, hiçbir sınır ve tasavvura sığmaz, hiçbir şirk kabul etmez, mülküne kimseyi ortak kılmaz, haksızlık yapmaz ve lekeli şeyler O'na yanaşamaz

             Ne oğula ihtiyacı vardır ne kıza, ne dosta muhtaçdır ne de yardımcıya

             Binaenaleyh önceki sûrede geçtiği şekilde "Allah yardımcıları olunuz." denildiği zaman, Allah'ın dilediğini galib kılması için yardıma ihtiyacı varmış gibi bir zanna kapılmamalı, yardıma insanların ihtiyacının olduğunu bilmeli, O'nu daima kutsamalıdır

             Beyhakî, "Esmâ ve Sıfat"da "Kuddûs" isminin izahı münasebetiyle Halimî'den naklen der ki: "Kuddûs'ün mânâsı, fazilet ve güzelliklerle övülmüş demektir."(1) Açık tesbih, takdisi; açık takdis de tesbihi içine alır

             Çünkü yerilmiş sıfatların ortadan kaldırılması övgüleri ispat mânâsını ifade etmektedir

             Nitekim, ortağı ve benzeri yok dememiz O'nun bir olduğunu, kimseye zulmetmez dememiz, hükmünde âdil olduğunu ispattır

             Aynı şekilde övgüler ve ispat da, mezmumları ortadan kaldırır

             Mesela, âlim demek cehli, kâdir demek de acizliği yok eder

             Şu kadar var ki o şöyledir dediğimizde zahirî takdis, O şöyle değildir dediğimizde de zahirî tesbihtir

             Sonra takdisin içerisinde tesbih, tesbihin içinde de takdis bulunmuş olur ki, İhlas Sûresi'nde ikisi de bir arada zikredilmiştir

             Mesela "De ki: Allah birdir, Allah Samed'dir." (İhlas, 112/1,2) âyetleri takdis, "Kendisi doğurmamıştır ve doğurulmamıştır

             Hiçbir şey O'nun dengi olmamıştır." (İhlas, 112/3,4) âyetleri ise, tesbihtir

             Demek ki, bunların ikisi de, tevhid ile şirk ve teşbihi ortadan kaldırmaya yöneliktir

             Şu halde önceki sûrenin ardından bu sûrenin böyle tesbih ve takdis ile başlaması, hıristiyanların galibiyetten sonra teslis (üçleme) davasıyla düştükleri aşırılıkların iptal edilmesine işarettir

             Evet o öyle Kuddûs kiAziz; çok izzetli, kudsiyeti sarsılmaz, kudretine yetişilmez, ezelden vasıflandığı kuvvet ve yüceliği hiç bir suretle mağlub edilmez

             Kutsal şânına saldırıda bulunanların; mülküne leke sürmek, hakkına tecavüz etmek ve şirk koşmak isteyenlerin cezasını verir, şiddetli intikamıyla mağlub ve perişan eder

             Bununla beraber Hakîm'dir

             Yaptığını nizam ve hikmetle sağlam yapar

             Kutsallık ve yüceliğine zıt olan şirk ve küfür gibi durumlara bazen meydan verip zalimler, fasıklar, haksızlar ve ahlâksızlara zaman tanıyor, yüze çıkarıyor gibi görünürse de onlarda da nice hikmetleri vardır

             Öyle olmasaydı Hakk'ın kutsallık ve yüceliği bilinmez, ilâhî üstünlüğün boyutu anlaşılmazdı

             Böylece de o zalimler büyük cezalara müstahak olmaz ve müminleri daha yüksek faziletle sevab ve derecelere ulaştıracak olan cihadın hikmeti kalmazdı

             Çünkü eşyanın zıtlarıyla görünmesi bir hikmet kanunudur



             2

             O Hakîm, Aziz, Kuddüs ve Melik olan, göklerde ve yerde herşeyin kendisini tesbih ettiği Allah'tır ki izzet ve hikmetinin alâmetlerinden olarak ümmiler içinde kendilerinden bir Resul gönderdi ki bu ümmilerden kasıt, Araplar'dır

             Yukarıda da geçtiği gibi ümmi kelimesinin üç mânâsı vardır

             Birisi, ümme mensub demektir ki, anadan doğduğu hal üzere bulunan, yani okuma yazması, tahsili olmayan demektir

             "Biz ümmi bir ümmetiz, yazı ve hesab bilmeyiz." hadisi de bu mânâya işaret etmektedir

             İkincisi, ümmete mensub demektir

             Üçüncüsü, Ümmü'l kurâ'ya mensub, yani Mekkeli mânâsınadır

             Bunlar içinde meşhur olan ilk görüştür

             Burada da sözün gelişinden bu mânâda olduğu anlaşılmaktadır

             Yani ilkel halde bulunan ve henüz cehalet devrini yaşayan Arablar içerisinde, ölülerden hayat fışkırtır gibi ilim ve hikmet kaynağı olan bir Resul gönderdi

             üzerlerine Allah'ın âyetlerini okuyor

             Ve onları tezkiye ediyor, bâtıl inançlardan, fena huylardan temizleyip feyizlendiriyor, fikirlerini açıyor ve onları bütün âlemler içinde parlatıyor

             Ve onlara kitap ve hikmet öğretiyor, okuyup yazmayı ve kitabların en üstünü olan Kur'ân'ı belletiyor

             Sünnet ve hadislerle hükümleri yerine getirmek için naklî ve aklî ilimler yanında işler de öğretiyor

             Halbuki bundan önce o ümmiler açık bir dalalet içinde, ne yapacaklarını bilmez şaşkın bir halde idiler

             Böyle iken Allah içlerinden onlara öyle bir Resul gönderdi



             3

             Ve daha onlardan başkalarına ki henüz onlara katılmadılar

             Buradaki "âherîn" kelimesi, "aher"in çoğulu olup e veya yahut deki zamirine bağlanmış olarak Resulullah (s.a.v)'ın risalet ve öğretiminin yalnız Araplar'a mahsus olmayıp onlardan başka diğer bütün ümmetleri de kapsadığını beyan etmektedir

             Zira ümmi oldukları belirtilen Araplar'dan başka, "âherîn" (diğerleri) tâbiriyle de bütün kavimler kasdedilmiştir

             Yani o Resul, yalnız içlerinden çıkarıldığı ümmi topluluğa değil, henüz onlara katılmış olmamakla beraber ileride katılacak olan Arap ve Arap olmayan bütün insanlık âlemine kitab ve hikmet öğretiyor

             O öyle bir Resul ve o, Resul'ü gönderen Allah öyle Aziz öyle Hakîm'dir



             4

             İşte o ba's, yani öyle bir Resul gönderilmesi sırf Allah'ın fazlıdır, kesb ve çalışmakla kazanılır bir şey değildir

             Onu dilediğine bahşeder

             O, tabiat kanunları altına alınamaz

             Yalnızca İlâhî üstünlüğün gereğidir

             Ve Allah öyle çok büyük bir fazl sahibidir

             Binaenaleyh o Resulün davetini kabul etmeli, talimatını bellemeli, ona göre ensârullah (Allah yardımcıları) olup Allah'ın vaad ettiği fazl ve fazilete ermelidir



             5

             Bu beyandan sonra ilmiyle amel etmeyenlerin kınanması için buyuruluyor ki kendilerine Tevrat yükletilmiş, öğretilip mânâsıyla amel etmeleri teklif edilmiş olup da sonra onu yüklenmemiş; içindekini anlayıp gereğince istifade ve amel etmemiş



             --- ELMALILI TEFSİR - 460 ---

             bulunanların meseli yani mesel haline gelmiş tuhaf halleri ki, bilginiz, kendimizi Allah'a adamışız ve okur yazarız diye yüklerle kitab sırtlanmış oldukları halde, Tevrat'ın ve Beni İsrail peygamberlerinin, o Allah'ın bir fazlı olan ümmi Nebi'si son peygamber hakkındaki haberlerine itibar etmemiş, ahkâm ve ahlâkıyla doğruluk dairesinde amel etme cihetine gitmemişlerdir

             Böyle kimselerin hali o eşeğin haline benzer ki sifirler, yani koca koca kitablar taşır da içindekinden hiç haberi olmaz, istifade etmez

             Burada zikredilen "esfâr" tâbirinde Tevrat'ın kısımlarına esfâr denildiğine işaret vardır

             Bak Allah'ın âyetlerini yalanlayan kavmin meseli ne çirkindir! Burada ilmiyle amel etmeyenlerin hepsinin hâl ve mesellerinin böyle çirkin olduğuna bir tenbih vardır

             Allah da zalimler topluluğunu hidayete erdirmez

             Doğru yola çıkarmaz

             Kendilerine hakkın delilleri gösterildiği halde onlara inanmayıp da tasdik yerine tekzibi koyan haksızların, o doğru yolu bulmaları, murada ermeleri mümkün olur mu?

             6

             De ki ey yahudi olanlar! Siz diğer insanlardan başka olarak kendilerinizin Allah'ın velisi, O'nun velâyetine ermiş sevgili dostları olarak zannediyorsanız ,doğru olmayan böyle bir zan besliyorsanız

             Mâide Sûresi'nde "Yahudiler ve hıristiyanlar: 'Biz Allah'ın oğulları ve sevgilileriyiz' dediler." (Mâide, 5/18) âyetinde geçtiği üzere hıristiyanlar "Biz Allah'ın oğulları ve evlatlarıyız." dedikleri gibi yahudiler de "Biz Allah'ın sevgilileriyiz." diye iddia etmektedirler

             Eğer öyle ise haydi ölmeyi temenni edin! Ölümü kendinize ümmiyye yani ideal edinin de bir an evvel ölüp bu imtihan ve sıkıntı dünyasından ahirete göçerek Allah'a kavuşmayı canınıza minnet bilin

             Buradaki ölümü temenni emri, susturma ve kınama içindir

             Eğer o davanızda doğru iseniz böyle ölümden kaçmayıp onu temenni etmeniz gerekir

             Niçin ondan kaçıp da bütün varlığınızla dünya hayatına sarılıp duruyorsunuz?

             7

             Fakat onu ebediyyen temenni etmezler

             Çünkü ellerinin takdim ettiği nice günahlar, cinayetler, küfürler ve zulümler vardır

             Ki onlar Allah'ın sevgilisi ve evliyası olamazlar

             Ve Allah zalimleri bilir, cezalarını verir

             Onun için onlar, o davada sadık değil, yalancıdırlar, evliya değil haksız ve zalimlerdir



             8

             De ki: Haberiniz olsun, o sizin kaçıp durduğunuz ölüm her halde size gelip çatacaktır

             Kaçmakla ondan kurtulamayacağınız gibi ölmekle de kurtulacak değilsiniz

             Sonra görünmeyeni ve görüneni bilene döndürüleceksiniz

             İlkin sizi yaratmış bütün varlığınıza sahipken, sizler firarî köleler gibi O'nun mülkünden, emir ve hükmünden kaçmak isteyerek gizli ve açık isyanlar yaptığınız gerçek mevlanız olup, bütün görünmeyen ve görünenleri bilen ve kendisine hiçbir şeyin gizli kalmasına imkan bulunmayan Allah Teâlâ'nın huzuruna döndürüleceksiniz, o size bütün yaptıklarınızı haber verecektir

             Kitabından ve verdiği ilimlerden neleri tahrif ettiğinizi, neler gizleyip neleri açıkladığınızı yüzünüze vuracak ve ona göre cezanızı verecektir

             Ölümle bedenin yok olmasından sonra şuur ve temyiz ruhu olan nefs-i natıka (insanın özü, cevheri) Zümer Sûresi'nde bulunan "Allah, öldükleri sırada canları alır.." (Zümer, 39/42) âyetinde ifade edildiği üzere doğrudan doğruya Allah Teâlâ'nın kudret elinde kalacaktır ki, ölümden sonra ruhun ebedi kalacağını ileri sürenlerin maksadı da budur

             Burada bilhassa "Âlimu'l-ğaybi ve'ş-şehâde" ismiyle ilim sıfatına döndürme açıkça belirtilmiş olmasına nazaran bir insanın özünün şehadet âleminden gayb âlemine intikâli demek olan bu dönüşün "vücûd-ı ilmî" ile Hakk'ın huzurunda gerçekleşeceğine işaret edilmiş demektir

             Buna göre bilinmeyen âlemden bilinen âleme gelmiş olan bir insan, ölümle yine bilinmeyen âleme döndüğü zaman bütün hakikatı, dünyadaki ömrünün başından sonuna kadar içinde ve dışında meydana gelen iyi veya kötü bütün fiil ve işleri, gayb ve şehadeti bilen Allah Teâlâ'nın ilminde hiçbir noktası kaybolmaksızın hazır bulacak ve ona göre ceza veya mükafatını görecektir

             Gerçi bir insan öldüğü zaman onun ruh ve beden itibariyle çevresinde bırakmış olduğu iz ve izlenimlerin bir kısmı onu tanıyan ve onunla ilgilenen insanların hafızalarında, daha geniş bir kısmı da "Kirâmen kâtibîn" (şerefli kâtibler) denilen meleklerin kaydetmiş oldukları amel defterleri ile bilgi ve ezberlerinde kalır ise de, bunların ikisi de onun bütün insanlık hakikatini ihata edici değil, az çok açığa çıkmış olanlara aittir

             Kaf Sûresi'nde yer alan "Biz ona şah damarından daha yakınız." (Kaf, 50/16) âyetinde geçtiği şekilde insan nefsinin derinliklerinde cereyan eden gizli vesveseler gibi nice sırları vardır ki onları yalnız "insana şah damarından daha yakın" olan, gayb ve şehadeti bilen zatın ilmi kuşatır

             Onun içindir ki, insanın bütün hakikatiyle dönüşü yalnız Allah'adır

             İşte bu suretle insanlar Hak Teâlâ'nın huzuruna bütün hakikatleriyle toplanarak hesaba çekilecekler ve ömürlerinin kazançları olan ruhanî ve cismanî bütün amellerin tartısına göre ceza ve mükafat göreceklerdir

             Bunun için bu beyandan sonra müminlere hitaben buyuruluyor ki:  Meâl-i Şerifi

             9- Ey inananlar! Cuma günü namaz için çağrıldığı(nız) zaman, Allah'ı anmaya koşun, alışverişi bırakın

             Eğer bilirseniz, bu sizin için daha hayırlıdır

             10- Namaz kılındıktan sonra yeryüzüne dağılın ve Allah'ın lütfundan (nasibinizi) arayın

             Allah'ı çok anın ki kurtuluşa eresiniz

             11- Bir ticaret ve eğlence gördükleri zaman hemen dağılıp ona gittiler ve seni ayakta bıraktılar

             De ki: "Allah'ın yanında bulunan, eğlenceden ve ticaretten de hayırlıdır

             Allah, rızık verenlerin en hayırlısıdır."

             9

             Cuma günü namaz için çağrıda bulunulduğu vakit yı tefsirdir mânâsına olduğu da söylenmiştir

             Yani Cuma günü Cuma namazı vakti ezan okunduğunda Keşşâf ve diğer bazı tefsirlerde zikredildiğine göre bir kısım âlimler demişlerdir ki, buradaki çağrıdan maksat, imamın minbere oturduğu sıradaki ezandır

             Resulullah'ın bir müezzini bulunurdu

             Minbere oturduğu zaman mescidin kapısı üzerinde şöyle ezan okunurdu

             "Allah büyüktür, Allah büyüktür, Allah büyüktür, Allah büyüktür; ben şehadet ederim ki, O'ndan başka tanrı yoktur, ben şehadet ederim ki, O'ndan başta tanrı yoktur; ben şehadet ederim ki, Muhammed Allah'ın Resulüdür, ben şehadet ederim ki, Muhammed Allah'ın Resulüdür; haydi namaza haydi namaza; haydi felaha haydi felaha; Allah büyüktür, Allah büyüktür; O'ndan başka tanrı yoktur." Resulullah minberden indiğinde de müezzin namaza ikâmet getirirdi

             Bu, Ebu Bekr ve Ömer (r.a) zamanında da böyle idi

             Ta ki Hz Osman devri gelince, insanlar çoğaldı, Medine büyüyüp evlerin mesafeleri uzaklaştı

             O vakit Hz Osman müezzinlerin sayısını ikiye çıkardı

             Birinci ezanın Zevrâ denilen evi üzerinde okunmasını emretti

             İkinci ezan da minbere oturduğu zaman, ikinci müezzin tarafından okunur, sonra minberden indiğinde namaz için ikâmet getirilirdi

             Bu durum hiç kimse tarafından kınanmadı

             Böylece Cuma namazı için iki ezan bir ikâmet üzerine icma meydana gelmiş oldu

             O zamandan beri uygulama bu şekildedir

             Buharî, Zühri yoluyla Said b Yezid'den şunları rivayet etmiştir:  1- Hz Peygamber (s.a.v), Ebu Bekr ve Ömer zamanında Cuma günü birinci çağrı imam minbere oturduğunda olurdu

             Vakta ki Osman (r.a) zamanı geldi ve insanlar çoğaldı, o vakit Hz Osman Zevrâ üzerinde üçüncü çağırıyı (ezanı) emretti

             2- Cuma günü üçüncü ezanı ziyade eden Hz Osman oldu ki bu, Medine halkının çoğaldığında idi

             Hz Peygamber (s.a.v) zamanında ise bir müezzinden başka yoktu ve Cuma günü ezan, imam minbere oturduğu sırada okunurdu

             3- Cuma günü üçüncü te'zini (ezanın okunmasını) mescid halkı çoğaldığı vakit Hz Osman emretti

             Daha önce Cuma ezanı, imam minbere oturduğu zaman okunurdu

             4- Resulullah (s.a.v), Ebu Bekr ve Ömer (r.a) zamanında Cuma günü ilk ezan imam minbere oturduğu sırada idi

             Vakta ki Hz Osman döneminde insanlar çoğaldı, o zaman Hz Osman üçüncü ezanı emretti de o da Zevrâ'da okundu

             Binaenaleyh söz konusu emir bu şekilde sabit olmuştu." Bu rivâyetlerin birinde ikinci te'zin, diğerlerinde üçüncü nidâ, üçüncü te'zin, üçüncü ezan denilmesi hep aynı mânâyadır

             Bundan maksat, Hz Osman zamanında emredilen ilk ezandır ki, biz buna dış ezan deriz

             Bundan sonra hâtibin minbere oturduğu zaman da bir ezan okunur ki, bu ikinci ezâna da iç ezan denir

             Üçüncüsü de namaza başlarken okunan kamettir

             Ezan ile kamete nidaeyn ve ezaneyn

             (iki çağrı) da denilmektedir

             Bu itibarla tarih nokta-i nazarından, sonra başlamış olan dış ezana üçüncü nidâ ya da üçüncü ezan denildiği gibi, kamet ezan sayılmayarak, buna ikinci ezan da denilmiştir

             Kısacası, Hz Peygamber devrinde Cuma için birinci çağrı, hâtib minbere oturduğu zaman mescidin kapısı üstünde okunan ezan, ikincisi de hâtib minberden aşağı inerken okunan ikametti

             Hz Osman döneminden beri tekrar etmiş olan icma ve uygulamaya nazaran da birinci çağrı, Cuma vaktinin girmesiyle okunan dış ezan ikincisi, hâtib minbere oturduğunda okunan iç ezan, üçüncüsü de, namaz için okunan kamettir

             Bu âyetteki nidasından muradın da, ilk okunan ezan olduğu açıktır

             Çünkü birinci ezan okununca nidâ, yani Allah'ı anmaya koşmanın şartı olan çağrılma, vuku bulmuş olur

             Fakat ilk ezan hangisi itibar edilmelidir? Yukarıda naklettiğimiz gibi bazıları yalnız Peygamber zamanındaki birinci ezanı dikkate alarak koşmanın vücubunun, hatibin minbere oturduğu vakit okunan ezan ile başlayacağına kanaat getirmişlerdir

             İlk bakışta bu görüş uygun gibi görünmektedir

             Ancak Kenz Şerhi "Bahr-i Raik" ve "Tenviru'l-Ebsâr" ve diğer kaynaklarda beyan edildiği üzere Hanefilerce en doğru kabul edilen, vücubun ilk okunan dış ezanla başlamasıdır

             Çünkü Cuma'ya davet çağrısı, bu ezanladır

             Fetâvayı Hindiyye'de de şöyle denilmektedir: "Koşmak ve alış verişi terketmek ilk ezan ile vacib olur." Tahavi de demiştir ki: "Minber ezanı sırasında koşmak vacib, alışveriş mekruh olur." Hasan b Ziyâd'a göre de muteber olan minaredeki ezandır

             Doğrusu şudur ki: Zeval vaktinden önce ezan muteber değildir

             Muteber olan zevalden sonraki ezandır

             Bu, ister minber üzerinde, ister Zevrâ üzerinde okunan ezan olsun sonuç aynıdır

             el-Kâfi'de de bu şekilde beyan edilmiştir

             Gerçekte âyette ifade edilen çağrıdan murad, Cuma'ya davet için okunan ezandır

             Genel davet için okunan ezan da, zevalden sonra vaktin girmesiyle dışarda okunan ilk ezandır

             İçerde okunan ikinci ezan ise, dışardakilere duyurmak mahiyyetinde değil, içerdekilere karşı hutbeye başlamayı ilân suretiyle Peygamber'in sünnetini yaşatmak mânâsınadır

             Resulullah zamanında minbere oturulduktan sonra mescidin kapısı üzerinde okunan ezan da, hem dışarıya karşı davet, hem de hutbeye başlamayı ilân maksatlarını ifade edebiliyordu

             Fakat memleket büyüyüp cemaat çoğaldıktan sonra arzu edilen bu iki mânâ ve maksadın yerine getirilmesi için yalnız bir ezanın yetmediği görüldüğü zaman yukarıda anlatılan iki ezanda karar kılınıp icma yoluyla uygulama bunun üzerine cereyan etmiş olmakla âyetteki umumi davet mânâsının, dışarıda okunan birinci ezana uygun olacağı anlaşılmış olmaktadır

             İşte bu suretle fıkıh yönüyle bizce de sahih olan budur

             O halde Cuma günü güneşin zevaliyle öğle vaktinin girmesinden itibaren Cuma'ya çağıran ilk ezan okunduğu vakit hemen Allah'ın zikrine koşun! Çağrıdan önce ne kadar erken gidilirse o kadar efdal olmakla beraber koşmanın vücubu ezanın okunmasından itibaren başlar

             Denilmiştir ki, burada koşmaktan maksat, meşgul olduğu işi hemen bırakıp vakit geçirmeksizin hutbeye yetişmeye çalışmaktır

             Telaş ile koşarak gitmek demek değildir

             Hz Ömer, İbnü Mes'ud, İbnü Abbas ve diğerlerinden yani hemen gidiniz mânâsına olduğu da nakledilmiştir

             Çünkü âyette koşma anlamını ifade eden "sa'y" kelimesi, "İnsana çalışmasından başka bir şey yoktur." (Necm, 53/39), "Babasıyla beraber yürüyüp gezecek çağa erişince..." (Saffât, 37/102) âyetlerinde olduğu gibi çalışmak mânâsına da gelir

             Onun için sa'y burada koşmak değil kasd, yani doğru gitmek anlamındadır

             Ve sa'y her işte tasarruf demektir

             Hasan'dan da "ayaklar üzerinde değil, niyyet ve kalbler üzerinde "sa'y" mânâsına olduğu nakledilmiştir

             Bununla beraber İmam Muhammed b Hasan "Muvatta"ında demiştir ki:" İbnü Ömer (r.a) Bâki Kabristanı'nda iken kameti işitmiş ve süratle yürümüştü

             İmam Muhammed der ki: "Kendini yormadıkça bunda da bir sakınca yoktur

             Hindiyye'de de şöyle denilmiştir: "Mescide koşarak gitmek bize göre de, fakihlerin çoğunluğuna göre de vacib değildir

             Ancak müstehab olması konusunda da ihtilaf edilmiştir

             En doğru olan, sakin ve ağır başlı olarak yürümektir." "el-Kunye" adlı eserde de böyle ifade edilmiştir

             Kütüb-i Sitte'de (altı sahih hadis kitabında) rivayet edildiği üzere Ebu Hureyre demiştir ki: "Resulullah (s.a.v)'ın şöyle dediğini işittim: "Namaz için kamet getirildiği vakit ona koşarak gelmeyin, yürüyerek gelin, sakinliği elden bırakmayın, yetiştiğinizi kılın, yetişemediğinizi de sonradan tamamlayın." Âyetteki "zikrullah" mefhumu esas itibariyle Allah'ı anmak veya Allah'ın müjde ve tehdidi demek olduğundan Kur'ân, tesbih, hamd, vaaz, hutbe ve namaz gibi hususların hepsini kapsamaktadır

             Fakat Cuma'nın şart ve esaslarından olan zikirden maksadın, hutbe ve namaz olması cihetiyle, burada koşulması vacib olan zikr, hutbe ve namaz olarak tefsir edilmiştir

             Hidaye şerhi "el-İnâye"de "zikirden maksadın hutbe olduğu hususunda müfessirlerin ittifakının bulunduğu" belirtilmiştir

             Mamafih icma ve ittifak yalnız hutbe olmasında değil, hutbenin de kasdedilmiş olmasındadır

             Bu yüzden "Fethu'l-Kadir"de denilmiştir ki: "Zikrullahın tefsirinden maksat, hutbe ve namazdır"

             Hz Peygamber (s.a.v) ömründe Cuma namazını hutbesiz kılmamış olduğu için, hutbe Cuma'nın şartlarından birisidir

             Bu âyet gereğince hutbe "zikrullah" tabiriyle ifade edilmiş olduğundan İmam-ı A'zam Ebu Hanife (r.a) Allah'ı zikretmeyi hutbenin rüknü (farzı) saymıştır

             Dolayısıyla gibi zikrullah denilebilen en kısa bir zikir ile de hutbenin farzı yerine getirilmiş olur

             Bu zikrin biraz uzunca yapılması vaaz, nasihat ve dualarla doldurulması ise sünnettir

             Şu halde sünnetlerine riayet etmeyerek kısaca diye yetinmek mekruh olursa da, Cuma'nın şartı olan hutbenin farzı, kerahetle beraber yerine getirilmiş olacağından, ondan sonra namaz sahih olabilir

             Lakin İmameyn'e (İmam Muhammed ve Ebu Yusuf'a) göre bunun farzı, hutbe denilebilecek kadar uzunca bir zikrullah olmasıdır ki, en azı üç âyet veya namazdaki teşehhüd miktarı, yani duasının tamamı kadar olmalıdır

             İki hutbe olması ve her hutbenin sûreleri gibi "tıvâl-ı mufassal" denilen bir sûre kadar olması, nasihat, şehadet ve salavatı içermesi şeklindeki vasıflar, hutbenin sünnetlerindendir

             İmam Şafii de demiştir ki: "İki hutbe okunmayınca Cuma namazı caiz olmaz

             Birinci hutbe, Allah'a hamd, Peygamber'e salat ve selam, Allah'a karşı takva sahibi olma tavsiyesi ve bir âyetin kırâetini içine almalıdır

             İkincisi de aynı hususları ihtiva etmekle beraber okunacak bir âyet yerine mümin erkek ve kadınlara duayı içermelidir

             Çünkü Resulullah zamanından beri uygulama böyle iki hutbe üzerine cereyan etmiştir

             Kur'ân'da yalnızca "Allah'ın zikrine koşun." buyurularak hutbede yer alacak zikrin azı ve çoğu ayırdedilmediği için, İmam-ı Azam hutbenin farzını, az veya çok zikrullah denebilecek bir miktar zikirden ibaret saymış, bunun dışındakilerin ise sünnet olduğunu belirtmiştir

             Bu vesile ile Hanefi mezhebine göre hutbenin bazı hükümlerini özetlemenin faydalı olacağı kanaatindeyiz

             Hindiyye ve diğer kaynaklarda ifade edildiği üzere Cuma'nın edasının şartlarından biri de, namazdan önce hutbe okumaktır

             Hatta namaz, hutbesiz kılınsa veya hatib hutbeyi vaktinden önce okusa caiz olmaz

             Hutbenin farzı ve sünneti vardır

             Farzı ikidir

             Birisi, vakittir ki, bu da zevalden sonra ve namazdan öncedir

             Hatta hutbe, zevalden önce veya namazdan sonra okunsa caiz olmaz

             İkincisi de zikrullahtır

             Bir hamdele (elhamdülillah demek) yahut bir tehlil (lâilahe illallah demek) ya da bir tesbih (sübhânellah demek) dahi farza kifayet edebilir

             Ancak bunlar hutbe kastıyla olmalıdır

             Aksırmak gibi başka bir sebeble veya yahut denilse bunun hutbe yerine geçmeyeceği ittifakla kabul edilmiştir

             Hatib hutbeyi tek başına yahut yalnızca kadınların huzurunda okusa, bu da caiz olmaz

             Ancak hutbe esnasında cemaat uyusa yahut sağır olsalar o hutbe caiz olur

             Hutbenin sünnetlerine gelince bunun on beş kadar olduğu söylenmiştir

             Şöyle sayılabilir:  1- Taharet

             2- Dikilmek>

             Oturularak veya yan gelinerek okunursa (sünnete ters düşmekle ve kerahetle beraber) caiz olur

             3- Yüzünü cemaata dönmek

             4- Hutbeye başlamadan önce içinden çekmek

             5- Hutbeyi cemaata duyurmak, Ancak işittirilemezse de caiz olur

             6- Allah'a hamd ile başlamak,  7- Allah'a övgüde bulunmak,  8- şeklinde iki şehadet getirmek,  9- Hz Peygamber'e salavat getirmek,



             --- ELMALILI TEFSİR - 461 ---

             10- Vaaz ve nasihat etmek,  11- Kur'ân okumak

             Kim hutbede Kur'ân okumayı terkederse hata yapmış olur

             Hutbe esnasında okunacak Kur'ân'ın miktarı, üç kısa ya da bir uzun âyettir

             12- İkinci hutbe ile Allah Teâlâ'ya hamd ve övgüyü, Hz Peygamber'e salavatı tekrar etmek, 13- Müslüman erkek ve kadınlara dua etmek,  14- İki hutbeyi tıval-ı mufassaldan bir sûre kadar hafif okumak

             Hutbeyi uzatmak mekruhtur,  15- İki hutbe arasında oturmak

             Bu oturmanın miktarı, zahiri rivâyette üç âyet okuyacak kadar geçen süredir

             İki hutbe arasındaki bu oturuşu terk ederse hatib, günahkâr olur

             Resulullah (s.a.v)'a uyarak hatibin minbere çıkması ve hutbeden önce oturması da sünnettir

             Hidaye şerhi "Fethu'l-Kadir"de denilmiştir ki: "Nasihat etmek, şehadet ve salavat getirmek, iki hutbe okumak, ve hutbenin tıval-ı mufassaldan bir sûre kadar olması gibi az önce zikredilen sünnetleri kapsadıktan sonra hutbenin kısa fakat namazın uzun olması da fıkıh ve sünnettendir

             "Hatibin sesini yükseltmesi ancak ikinci hutbede birinciye kıyasla âşikâre okuduğu kısımları biraz hafifletmesi ise hutbenin müstehablarındandır

             Dört halifenin ve peygamberimizin iki amcası Hamza ve Abbas'ın da hutbede yâd edilmeleri müstahsendir (güzel sayılmıştır) ve öyle yapılagelmiştir

             (Tecnis ve Hindiyye.)  Hatibin Cuma'da imamlığa ehil olması da hutbenin şartlarındandır

             (Zâhidî.)  Hatibin hutbe halinde iyiliği emretme konusunda da olsa lakırdı etmesi mekruhtur

             (Fethu'l-Kadir.)  İmam hutbeye çıktığı zaman ne salat ne de kelam caiz değildir

             Mamafih İmameyn, hatib minbere çıktığı zaman hutbeye başlamadan önce ve hutbeyi bitirdikten sonra namazla meşgul olmadan evvel konuşmasında bir sakınca yoktur, demişlerdir hutbe esnasında cemaatın da ne insanlarla konuşması, ne tesbihi, ne aksıran kimseye "Allah sana merhamet etsin" demesi ve ne de selamı iade etmesi caiz değildir

             Fıkha dair bir kitabı mütalaa etmek veya yazmakda bir sakınca yoktur diyenler olmuşsa da, mekruh diyenler çoğunluktadır

             (Sakıncasız olanın da terki evladır.) Men edilen bir şeyi yapan kimseyi görüp nehyetmek, yahut bir şeyin haber verilmesi esnasında başıyla işaret etmek gibi, dil ile söylenmeyip el, baş ve göz işaretleriyle yapılan işlerde de sahih olan herhangi bir sakıncanın olmamasıdır

             İmamdan uzak olan da, hutbeyi dinleme hususunda yakın olan kimse gibidir

             Yani onun da hakkı, susmaktır

             Doğru olan budur

             Cuma günü imam hutbede iken susma konusunda Buhârî şu hadisleri rivayet etmiştir

             1- Selman-ı Farisi, Hz Peygamber'in şöyle dediğini nakleder: "İmam konuştuğu zaman susulur." 2- Ebu Hureyre'den nakledilmiştir: "Peygamber (s.a.v) buyurdu ki: "Cuma günü İmam hutbe okurken arkadaşına sus desen faydasız bir iş yapmış olursun."(1) Namazda haram olan, hutbede de haramdır

             Binaenaleyh, imam hutbede iken yemek ve içmek de doğru olmaz

             Kısacası, cemaatın hutbeyi başından sonuna kadar dinlemesi vacibtir

             Ve imama yakın olmak uzak olmaktan daha faziletlidir

             Ancak imama yaklaşmak için insanların omuzlarından atlayıp geçmek de mekruhtur, İmam hutbeye başladığında hem sonra gelenlere yer bırakmak hem de yakınlık faziletine ermek için ileriye geçmekte bir sakınca olmadığı da söylenmiştir

             Çünkü önceden ileri gitmeyip de ön taraflarda boş yer bırakanlar, o mekanı, mazeretsiz olarak zayi etmişlerdir

             Lakin imam hutbeye başlamış ise cemaatın bulunduğu yerde kalması gerekir

             Hutbe esnasında ileri geçmek, bir amel sayılır

             Hutbeyi dinlerken yüzü hutbeye karşı çevirmek ve namazda oturur gibi oturmak müstehabdır

             Ancak hutbeyi dinleyen dilerse dizlerini dikerek veya bağdaş kurarak ya da kolayına geldiği gibi oturabilir bu, caizdir

             Çünkü hutbe dinlemek, amel yönüyle hakikaten namaz değildir

             Harb yoluyla fethedilmiş her beldede hatib kılıç takınır

             Hatib hutbeyi bitirince müezzin kamet getirir

             İşte böyle hutbenin Kitap ve Sünnet ile bir takım hükümleri bulunmakla beraber, Kur'ân'da sabit olan asıl mahiyyeti, Allah'ı layıkıyla anmak yahut va'z ve nasihatle andırmak mânâsına zikrullah, yani Allah'ı zikretmektir

             Bu itibarla hutbe de namaz gibidir

             Çünkü "Beni anmak için namaz kıl." (Tâhâ, 20/14) ve "Muhakkak ki namaz, hayasızlıktan ve kötülükten alıkoyar

             Allah'ı anmak en büyük ibadettir."" (Ankebut, 29/45) buyurularak namaz da, zikrullahtan ibaret gösterilmiştir

             Onun için ey müminler Cuma günü diye namaza çağrı ezanını işittiğiniz zaman, Allah'ın zikrine yetişmeye çalışıp dosdoğru gidin

             Ve bey'i terkedin, yani muameleleri (işleri) bırakın

             Öyle ki geçim için en önemli olan alım satım işlerini bile bırakın

             Burada yer alan bey' "zikr-i hâs irade-i amm" (hususi olanı zikredip bununla umumu kasdetmek) yoluyla muamelattan mecazdır

             Yahut bey', hakiki mânâsına olup, alışverişin dışındaki muamelelerin terki, nassın delaletiyle sabittir

             Belli ki, bey'i (alış verişi) bırakın denilmesi çarşıyı pazarı kapayın demekten daha kapsamlıdır

             Nitekim Ata'dan yapılan rivâyete göre, kişinin karısıyla mübah olan muameleleri bile o saatte haramdır

             Ancak karakol ve inzibat işleri gibi toplumun genel emniyeti için zarurî ve zorunlu olan hususların korunması da nassın (âyetin) gereği demektir

             Onun için fakihler, hürriyet, emniyet, hükümet ve izn-i âmm (genel izin) gibi konuları Cuma'nın şartları arasında saymışlardır

             Buradaki emir, vücub için olduğundan ezan okununca Cuma'ya koşmak farz, muamelat ise nehyedilmiştir

             Nehyin zamanı, imamın namazdan çıkmasına kadar devam eder

             Fakat bununla beraber acaba bu süre içerisinde alışveriş yapılmış olsa bu akid, batıl ve fasid olur mu? Hükmü nedir? Bazıları, böyle bir alışverişin nehyedilmiş ve haram olduğunu ileri sürerek akdi, fasid ve geçersiz saymışlarsa da, fıkıh usulü ilminde Hanefi âlimlerince kabul edilen bir kaide vardır ki bu mesele onunla çözülebilir

             Şöyle ki: Bir şeyin zatından dolayı yasaklanması batıllığı, vasfından dolayı yasaklanması fâsidliği, bir şeye yakınlığından dolayı yasaklanması da keraheti gerektirir

             Mesela sahibinin izni olmaksızın başkasının mülkünde veya gasbedilmiş bir yerde namaz kılmak mekruhtur

             Çünkü namazın farz ve vasıflarında bir bozukluk olmadığı halde sadece yerin sahibinin izin ve rızası olmadığı için nehyedilmiştir

             Bu gibi yasaklar, "Sana kadınların ay halini sorarlar

             De ki: 'O, bir ezâdır

             Ay halinde olan kadınlardan uzak durun

             Temizleninceye kadar onlara yaklaşmayın.." (Bakara, 2/222) âyetindeki nehiy gibi tahrimen mekruh (harama yakın kerahet) mânâsını ifade eder

             Çağrı vaktindeki alışveriş de, satılan şey, fiat ve akiddeki bir bozukluktan dolayı değil, "namaza çağrıda bulunulduğu zaman" kaydıyla sırf çağrı vaktine yakınlığından dolayı nehyedilmiş olduğu için akid, diğer şartlar tam olarak yerine getirilmiş olursa, zât ve vasfında herhangi bir eksiklik söz konusu olmadığından dolayı batıl veya fasid olmayıp sahih fakat tahrimen mekruh olur

             Bu, yani çağrı vaktinde alışverişi terkedip Allah'ı zikre koşmak sizin için daha hayırlıdır

             Alışverişten daha faydalıdır

             Çünkü ahiret menfaatı, daha büyük ve sonsuzdur

             Eğer bilirseniz, hakikaten hayır ve şerri seçen ilim ehli iseniz bunun daha hayırlı olduğunu anlarsınız

             Cuma, cemaatın güçlenip galib olması ve "Allah'ın eli cemaatle beraberdir." sözünün delaletiyle ilâhî yardımın gerçekleşme yeri olması sebebiyle Allah katında o kadar büyük hayır ve sevabdır ki, onun yanında alışveriş gibi küçücük menfaatların sözü bile edilmez

             Dünya hayatının bütün medeni muameleleri de sosyal kalkınma ile ilâhî yardımın görünmesinin eseridir

             Cuma:  Cuma, esasen cemiyet ve cemaat gibi toplanma ve dernek mânâsıyla ilgili olan ve bizim de aynı isimle bildiğimiz belli günün ismidir ki O, müslümanların haftalık bayramıdır

             Keşşaf Tefsirinde Peygamber (s.a.v)'den şöyle bir rivayet nakledilmiştir: "Bana Cibril geldi, avucunda beyaz bir ayna vardı

             Dedi ki: "Bu Cuma'dır

             Rabbin bunu sana arz ediyor ki senin ve senden sonra ümmetin için bir bayram olsun

             O, bizim yanımızda "yani meleklere göre" günlerin efendisidir

             Biz ona ahirete kadar "yevmü'lmezîd" (bereketli gün) deriz." Yine Hz Peygamber (s.a.v) 'den şöyle dediği rivayet edilir: "Allah Teâlâ, her Cuma günü altı yüz bin kişiyi ateşten uzaklaştırır." Ka'b da şunu nakleder: "Allah Teâlâ beldelerden Mekke'yi, aylardan Ramazan'ı, günlerden de Cuma'yı faziletli kılmıştır." Ve Resulullah buyurmuştur ki: "Cuma günü vefat eden kimseye Allah Teâlâ şehid mükafatı yazar ve onu kabir fitnesinden korur." İmam Ahmed b Hanbel,

             İbnü Mâce ve daha bir âlimin Ebu Lübabe b Abdi'l-Münzir'den Hz Peygamber (s.a.v)'e varan bir senedle rivayet ettikleri bir hadisde: "Cuma günü, günlerin efendisidir ve Allah Teâlâ'nın yanında Ramazan ve Kurban bayramlarından daha büyüktür." İbnü Hibban'ın rivayet ettiği sahih bir hadiste de: "Cuma gününden efdal olan bir gün üzerine güneş ne doğar ne de batar." diye zikredilmiştir

             Cuma gecesinin fazileti hakkında bazı hadis ve haberlerden de anlaşıldığına göre haftanın günleri, âlemin ilk yaratılış devirlerinin bir misali gibi düşünülmüştür

             Buyurulduğu vechile birçok âyette göklerin ve yerin altı günde yaratılıp sonra Arş üzerinde istivâ edildiği zikredilmişti: A'râf, 7/54; Hud, 11/7; Fussilet, 41/11,12 âyetlerinde izah edildiği üzere henüz günlerin mevcut olmadığı zamanlara aid olan bu altı günün bilinen günler olmayıp ahiret günleri gibi binlerce seneler olması düşünülen vakit veya devirleri ifade ettiği de söylenmişti

             Bunlardan birincisi, maddenin başlangıçta buğu ve duman halinde yaratılması devri; ikincisi, cisimlerin teşekkülü devri; üçüncüsü, yerin gökten ayrılması devri; dördüncüsü, yer kabuğunun oluşum devri; beşincisi, dağlar ve nehirlerin meydana gelmesi devri; altıncısı, hayatın başlangıcı ile nebat, hayvan ve insanların yaratılışına kadar geçen tekamül devridir

             Bu altı devir, birer gün gibi düşünülünce, altıncı devir, yaratılışın en toplu, en cemiyyetli günü, yani Cuma'sı demek olur

             Çünkü âlem, bugünde hayatın sırrına kavuşmuş ve insanın yaratılışı ile tekamül ederek son mertebesini bulmuştur

             Bundan sonra da Arş üzerinde istivâ görünümü meydana çıkıp düzenleme ve hükümleri icra etmek suretiyle âlem, hikmet nizamı dairesinde faaliyet devrine girmiştir

             (Bu konuda bilgi için Hud, 11/7; Kaf, 49/16

             âyetlerine bakınız) Haftanın günlerinin Ehad, İsneyn, Selase, Erbea, Hamse, Cuma ve Sebt isimleriyle anılması da, her birinin bu devirlerden birinin görüntüsü ve misali ile ilgili olduğunu göstermektedir

             Bundan dolayıdır ki, Cuma günü, hayatın başlangıç devri, zevalden sonra Cuma vaktinin girmesi de insanlık hayatının ortaya çıkış zamanı gibi, haftanın en feyizli ve en mübarek günü olma şerefini elde etmiş olarak müslümanları Rahmân'ın Arş'ı altında ilâhî fazl ve rahmetten naim cennetinin mutluluğuna erdirmek üzere toplantıya davet eden bir görüşme günü, bir bayram demektir

             Müslim'de, "Âdem (a.s) Cuma günü yaratıldı ve o gün cennete konuldu." diye rivayet edilen bir hadisde de bu mânâya işaret vardır

             Sa'd b Mensûr ve İbnü Merdûye Ebu Hureyre'den yaptıkları bir rivayette şöyle derler: "Ebu Hureyre demiştir: "Ey Allah'ın Nebisi bu güne neden Cuma ismi verildi? dedim

             Buyurdu ki: "Çünkü babanız Âdem'in mayası, onda toplandı." Buhârî ve diğer kaynaklarda nakledilen sahih bir hadiste de Resulullah Cuma gününü zikredip, "Onda öyle bir saat vardır ki, müslüman bir kul, kalkar namaz kılar ve Allah'tan bir şey dilerken o vakte rastgelirse, herhalde Allah o kimseye dilediği şeyi verir." buyurmuş ve eliyle işaret ederek o saatin azlığını da anlatmıştır." Bu saate, "saat-ı icâbet" (duaların kabul edildiği saat) denir

             Bu saatın hangi zamana denk geleceği hakkında da çeşitli rivâyetler vardır

             1- Ebu Bürde (r.a)'den: İmamın namaza duracağı andan bitireceği ana kadar

             2

             Hasan'dan: Güneşin zevali sırasında

             3- Şa'bî'den: Alış verişin haram olduğu zamanla helal olduğu zaman arası

             4- Hz Aişe'den: Münâdinin (çağırıcının) namaza çağırdığı zaman,  5- İbnü Ebi Şeybe'nin Kesir b Abdullah el-Müzeni'den merfu olarak naklettiği bir hadise göre de: (Namaz için okunan) kâmetten namazdan çıkılıncaya kadar,  6- Ebu Ümame (r.a)'den: Ümid ederim ki, Cuma'daki saat, şu zamanların birisindedir: Müezzinin ezan okuduğu, yahut imamın minbere oturduğu, ya da namaz için kamet getirildiği vakit,  7- Tâvus ve Mücahid'den: İkindiden sonra

             Daha başka rivâyetler de vardır

             Ancak şunu belirtmek gerekir ki, Allah Teâlâ, onu da, en yüce ismini ve Kadir gecesini gizlediği gibi gizlemiştir

             Buhârî'de Enes b Malik (r.a)'ten rivayet edildiği üzere, "Peygamber (s.a.v) zamanında bir sene kuraklık olmuştu

             Bir Cuma günü Hz Peygamber hutbe okurken bir a'rabi kalktı: "Ya Resulallah, mal helak oldu, çoluk çocuk aç kaldı

             Allah'a bizim için dua ediver." dedi

             Bunun üzerine Resulullah iki elini kaldırdı, o esnada gökte bir bulut parçası görünmüyordu

             Nefsim kudret elinde olan Allah'a yemin ederim ki, Peygamber elini indirinceye kadar dağlar gibi bulutlar fırlamaya başladı

             Sonra da minberden inmedi

             İnerken baktım ki mübarek sakalından yağmur damlıyordu

             O gün yağdı, ertesi gün de yağdı, daha ertesi gün de yağdı, ta öbür Cuma'ya kadar

             Yine aynı a'rabi (veya başka birisi) kalktı

             "Ya Resulallah! Binalar yıkıldı, mal sular altında kaldı

             Allah'a bizim için dua ediver." dedi

             Hz Peygamber yine iki elini kaldırdı "Allah'ım üzerimize değil, etrafımıza." dedi

             Ve eliyle işaret buyurdu

             Ne tarafa işaret ettiyse bulut açılıverdi

             Medine bir göl gibi olmuştu

             Vadi bir ay ark halinde aktı

             Etraftan kim geldiyse kuvvetli yağmur yağdığını söylüyordu."  Yine Buhârî'de Cuma'nın faziletiyle ilgili şöyle bir hadis vardır: "Her kim Cuma günü cünüblükten guslederek yıkanır gelirse bir deve kurban etmiş gibi, ikinci saatte gelen bir sığır kurban etmiş gibi, üçüncü saatte gelen boynuzlu bir koç kurban etmiş gibi, dördüncü saatte gelen bir tavuk kurban etmiş gibi, beşinci saatte gelen bir yumurta kurban etmiş gibi olur

             İmam (hutbeye) çıkınca melekler hazır olur, zikri (hutbeyi) dinlerler." Diğer bir rivâyette de şöyle denilmektedir: Cuma günü melekler Mescidin kapısı önünde durur, gelenleri sırasıyla yazarlar

             Erken gelenler kurbanlık bir deve hediye etmiş gibi, sonraki bir sığır hediye etmiş gibi, sonraki bir koç, sonraki bir tavuk, sonraki de bir yumurta hediye etmiş gibi (sevab alır.) İmam (hutbeye) çıkınca, melekler sahifelerini dürüp zikri (hutbeyi) dinlerler."  Zemahşeri der ki: "Selef (sahabe ve tâbiîn) zamanında yollar, seher vakti ve fecirden sonra erkenden Cuma'ya gidenlerle dolardı

             Ellerinde kandillerle giderlerdi

             Ve denilmiştir ki İslâm'da ilk bid'at Cumaya erken gitmeyi terk etmek olmuştur." İbnü Mes'ud (r.a)'dan rivayet edilir ki: "Mescide erkenden giden üç kişinin kendisini geçmiş olduklarını görünce nefsini kınar, "Ben seni dördün dördüncüsü olarak görüyorum, dördün dördüncüsü ise ahirette mutluluğa ermiş değildir." derdi

             Cuma gününe önceleri Araplar "yevm-i arube" derlerdi

             Ve Kamus'da zikredildiği üzere günleri şöyle sayarlardı

             Bunlar şu dörtlük de cem edilmiştir:  Yaşamayı arzuluyorum

             Benim günüm, ya pazar, ya pazartesi, ya salı ya da onu takib eden çarşambadır

             Eğer o günleri geçirirsem, onların ardından perşembe, cuma yahut cumartesi gelir

             İbnü'l-Esir "en-Nihaye"de der ki: "Arube, Cuma gününün eski ismidir

             Sanırım bu isim Arapça değildir

             "Yevm-i arube" veya "yevmi'l-arube" de denilir

             Elif lâmsız olanı, daha fasihtir

             Alûsî de şunları nakleder: "Arube'nin Arapça olmadığına dair İbnü'l- Esîr'in zannını, Cemalü'd-din Abdullah b Ahmed eş-Şîşî, kullanılan lafızlar hakkında kaleme alınan "Kitâbu't-tezyil ve't - tekmil" adlı eserin muhtasarında ele alarak: "Arube, ister nekre (elif lâmsız), ister ma'rife (eliflâmlı) olsun Cuma günü mânâsınadır

             Bu kelime, Arapçalaştırılmış Süryânice bir isimdir." demekte, sonra da Süheyli'nin: "Bazı âlimlerden bize ulaştığına göre Arube'nin mânâsı rahmettir." dediğini nakletmektedir." Buna göre günlerin bu eski isimlerinin Araplar'a, Süryâniler'den geçtiği anlaşılır

             Çünkü Süryâniler Sabii idiler

             Salıya çarşambaya denilmiş olması da, bu iki günün Sabiilerde ve cahiliyye çağı Araplarında uğursuz sayılmalarındandı

             Çünkü yıldızlara tapan sabiîler bu günleri Mirrih ve Zühâl'e nisbet ederler, müneccimler de bunları uğursuz sayarlardı

             Hala bazılarında görülen salı ve çarşambayı uğursuz sayma inancı, o cahiliyye itikadının bir kalıntısıdır

             Araplar'da günlerin bu eski isimlerinin ne zaman değiştirildiği ve Arube yerine Cuma adını kimin verdiği hakkındaki rivâyetler de çeşitlidir

             Bazıları bu ismin Peygamber'in dedelerinden Ka'b b Lûeyy tarafından verildiğini söylemişler, bazıları da bu ismi koyanın Medineliler olduğunu rivayet etmişlerdir

             Şöyle ki:  İlk Cuma: Abdurrezzâk, Abd b Humeyd ve İbnü Münzir, İbnü Sirin'den şu rivâyeti nakletmişlerdir: "Hz Peygamber Medine'ye gelmeden ve Cuma âyeti nazil olmadan Medine'deki müslümanlar Cuma namazı kılmışlardı

             Ensâr, "Yahudilerin bir günü var, her yedi günde bir onda toplanıyorlar

             Hıristiyanların da öyle bir toplantı günleri var, gelin biz de bir toplantı günü yapıp Allah Teâlâ'yı zikredelim ve O'na şükürde bulunalım." demişler ve bunun üzerine cumartesi günü yahudilerin, pazar günü, hıristiyanların o



             --- ELMALILI TEFSİR - 462 ---

             halde biz de bunu arube günü yapalım diye teklif etmişlerdi ki onlar, Cuma gününe arube diyorlardı

             Böylece Es'ad b Zürare'nin yanına toplandılar

             Es'ad onlarla iki rekat namaz kıldı ve va'z etti

             İşte bu toplantıya Cuma adını verdiler

             Es'ad da onlara bir koyun kesti

             Bunu, kuşluk ve akşam vakti yediler

             Bu, onların hepsi içindi

             Sonra da Allah Teâlâ konuyla ilgili olarak âyetini indirdi." Aynı şekilde Ebu Davud, İbnü Mâce, İbnü Hibban ve Beyhakî, Abdurrahman b Ka'b'dan şöyle rivayet etmişlerdir: "Abdurrahman'ın babası Ka'b b Mâlik (r.a) Cuma günü çağrıyı işittiği zaman Es'ad b Zürare'ye rahmet okurdu

             Bundan dolayı Abdurrahman demiş ki: "Babacığım ezanı işittiğin zaman Es'ad b Zürare için niye istiğfar edersin, sebebi nedir?" diye sordum

             Bana, "Çünkü Beni Beyaza mevkiinde Nakıu'lHadamat (denilen yerde) bize ilk Cuma kıldıran odur." dedi

             "O gün kaç kişiydiniz?" dedim "Kırk erkek idik." dedi." Fethu'l-Kadir'de İbnü Hümâm'ın dediği ve İbnü Sirin'in rivayetinden de anlaşıldığı gibi bu namaz, âyet indirilmeden ve Cuma farz olmadan önce kılınmış demektir

             Fakat Alûsî'nin kaydettiğine göre İbnü Hacer, "Tuhfetu'l-Muhtac"da demiştir ki: "Cuma namazı Mekke'de farz kılındı

             Fakat bu ibadet orada yerine getirilmedi

             Çünkü henüz yeterli sayı yoktu

             Yahut bu namazın özelliği, ortaya çıkmak olduğu halde Resulullah orada gizleniyordu

             Medine'de onu ilk defa kılan da Medine'den bir mil uzakta bulunan Es'ad b Zürare'dir." Ancak Resulullah hakkında Cuma'nın şartları tamamlanmadan farz kılınmış olması da garip görünmektedir

             Gerçi abdest gibi önceden farz kılınıp âyetin sonra nazil olması da düşünülürse de, ya sayının yeterli olmamasından yahut da Peygamber'in gizlenmesinden dolayı şartlarının tahakkuk etmediği bir zaman farz kılınması ictihaden uzak görünür

             Bu yalnızca Cuma'ya izin mahiyyetinde düşünülebilir

             Nitekim Darekutni'nin İbnü Abbas'tan yaptığı şu nakil de bunu göstermektedir

             İbnü Abbas demiştir ki: "Resullullah hicret etmeden önce Cuma'ya izin verilmişti

             Fakat Mekke'de onun Cuma kıldırmaya gücü yoktu

             Bu yüzden Mus'ab b Umeyr'e şunları yazdı: "İmdi yahudilerin açıkça Zebur okudukları güne bakın, siz de kadınlarınızı ve oğullarınızı toplayın da, Cuma günü zeval vakti gün yarıyı aştığında Allah'a iki rekat namazla yaklaşın." Bu suretle Mus'ab Hz Peygamber Medine'ye gelinceye kadar Cuma kıldıranların ilki olmuş, zevalin sonunda öğle vakti Cuma'yı kıldırmış ve bunu ortaya çıkarmıştı

             Görülüyor ki, İbnü Abbas'tan gelen bu rivâyette farz kılındığı değil, Cuma'ya izin verildiği ifade edilmiştir

             Ancak yine bir rivâyette Cuma'yı ilk kıldıranın Es'ad b Zürare değil, Mus'ab'ın olduğu zikredilmiştir

             Taberânî'nin Ebu Mes'ud el-Ensari'den yaptığı rivayet de böyledir

             Ebu Mes'ud demiştir ki: "Muhacirlerden Medine'ye ilk gelen Mus'ab b Umeyr'dir

             Orada Cuma namazını ilk kıldıran da odur

             Bu namazı o, Resulullah (s.a.v) Medine'yi teşrif etmeden önce kıldırmıştı

             Sayıları on iki idi." Suyuti'nin belirttiğine göre Buhârî de bu rivâyeti nakletmiştir

             Ve o Cuma namazı Peygamber (s.a.v) 'in emriyle olmuştur." Es'ad b Zürâre'nin ilk olarak kıldırdığına dair olan haberler daha kuvvetli gibi görünmekle beraber, bu rivâyetlerin ikisini de nazar-ı itibare alarak birleştirme cihetine gidilmelidir

             Öyle anlaşılıyor ki, Es'ad henüz Peygamber'den emir gelmeksizin Mus'ab ise Peygamber'in görevlendirdiği bir kişi olarak kıldırmış olduğundan her birini ayrı ayrı makamda ele almak gerekmektedir

             Muhtemelen Mus'ab Medine'nin içinde, Es'ad da Medine yakınında bir köyde kıldırmış olması itibariyle ilktir

             Diğer bir ihtimal de her ikisi de birlikte çalışmışlar, Es'ad cemaatı toplayıp temin etmiş, Mus'ab da Peygamber'in emriyle haberi getirip teşvik ederek imam olmuştur

             Nitekim Hafız İbnü Hacer, "Es'ad emîr, Mus'ab imam idi." diye bir ihtimali belirtmiştir

             Mamafih birinde cemaatın on iki, diğerinde kırk olduğunun ifade edilmesi, de namazı ilk kıldıranın Mus'ab olduğuna işaret etmekten uzak değildir

             Demek ki Mus'ab'ın cemaatı on iki kişi iken, Es'ad'ın gayretiyle bu sayı, kırka ulaşabilmiştir

             Hangisi olursa olsun bu rivâyetlerin hülasasından iki şey anlaşılmaktadır

             Birincisi, o vakit cemaatle kılanan namaz, hutbe ve mevcut şartlarıyla bilinen Cuma namazı şeklinde olduğu takdirde dahi, henüz farz olmayıp izin verilmiş olarak kılınmış ve farziyyeti Hz Peygamber'in hicretinden sonra vuku bulmuş demektir

             Gerçekte İbnü Mâce'nin Cabir (r.a)'den rivayet ettiği şu hadis de buna delalet etmektedir

             Cabir şöyle demiştir: "Resulullah (s.a.v) hutbede dedi ki: "Allah Teâlâ Cuma'yı size bu senemde, bu ayımda, bu günümde ve bu makamımda kıyamete kadar farz kıldı

             Binaenaleyh her kim hayatımda veya benden sonra adil veya zalim bir imamı olduğu halde Cuma'yı hafife alarak veya inkar ederek terk ederse Allah onun iki yakasını bir araya getirmesin ve işine bereket vermesin

             Haberiniz olsun ki o kimsenin namazı da, zekatı da, haccı da, orucu da, hayrı da yoktur, ta ki tevbe edinceye kadar

             Her kim de tevbe ederse, Allah da tevbesini kabul eder." Bu hutbenin tarihi açıklanmamış ise de, hadisin lafızlarına bakarak, hicretten hayli zaman sonra okunduğunu söylemek mümkündür

             Çünkü haccın farz kılınması, sahih görüşe göre hicretin altıncı senesindedir

             Daha önce veya daha sonra olabileceği de ifade edilmiştir

             Gerçi bu hutbe, Cuma'nın kıyamete kadar farz olduğunu ortaya koymuş ancak farziyyet daha önce vuku bulmuş denilebilirse de, zahiri anlamı, bu farziyetin Medine'de, söz konusu olan sûre veya Cuma âyetinin inişi sırasında olduğunu göstermektedir

             İkincisi şu da anlaşılıyor ki Medinelilerin arube gününe Cuma ismini vermeleri kendiliklerinden olmayıp Mus'ab haberinin delaletine göre, Mekke'de bulunan Resulullah tarafından bir duygu üzerine olmuştur

             Diğer bazı haberlerden de, Cuma isminin Araplarca öteden beri bilindiği anlaşılmaktadır

             Çünkü Cuma gününün Âdem ile Havva'nın bir araya geldikleri gün olduğuna dair de bazı rivâyetler vardır

             Her yerde olduğu gibi bir toplulukta bir günün birden fazla ismi de bulunabilir

             Bu suretle denilebilir ki, arube ve Cuma isimleri, Ka'b b Lüey'den önce de mevcuttu

             Ancak Cuma isminin İslâm'la yerleştiği konusunda şüphe yoktur

             Peygamber'in kıldırdığı ilk Cuma Şurası bir gerçektir ki, Resulullah (s.a.v) Medine'ye hicret ettiği zaman ilk defa Kuba'da Amr b Avf oğullarına indi ve orada Pazartesi, Salı, Çarşamba ve Perşembe günleri kalıp Kuba Mescidi'nin temelini attı

             Sonra Cuma günü Medine'ye doğru yola çıktı, Salim b Avf oğullarına ait bir vadiye geldiğinde Cuma namazı vakti girmişti; Resulullah orada hutbe okuyup Cuma'yı kıldırdı ki işte Hz Peygamber'in ilk kıldırdığı Cuma budur

             Minberin Konulması

             Buharî ve diğer kaynaklarda rivayet edildiği üzere bir takım kimseler Hz Peygamber'in minberinin ağacı hususunda ihtilafa düştüler

             Sehl b Sa'd es-Saidi (r.a)'den bunu sordular

             O da şöyle dedi

             "Vallahi ben onun hangi ağaçtan yapıldığını bilirim

             Hem onu, ilk yerine konulduğu ve Hz Peygamber'in üzerine ilk oturduğu günü gördüm

             Resulullah (s.a.v) falanca kadına -ki Selh bu kadının ismini de söylemişti- haber gönderip, "Marangoz kölene emret de benim için ağaçtan bir kaç basamaklı birşey yapsın, insanlara hitab ettiğim zaman üzerine oturayım." dedi

             Kadın da kölesine emretti, o da ğabe tarfasından yapıp kadına verdi

             Kadın da onu Resulullah'a gönderdi

             Resulullah da emretti, buraya konuldu

             Sonra Resulullah'ı onun üzerinde namaz kılarken gördüm

             Üzerinde tekbir aldı, rükua vardı, sonra gerisin geri inip minberin dibinde secde etti

             Sonra yine döndü ve tekrar etti

             Bitirdiğinde insanlara karşı döndü ve "Ey insanlar ben bunu şunun için yaptım ki, bana uyasınız ve benim namazımı belleyesiniz." dedi." Yine Buharî'de Cabir b Abdullah (r.a)'dan gelen bir rivâyette söz konusu sahabi şöyle demiştir: "Bir ciz' yani bir ağaç kütüğü vardı

             Resulullah ona doğru dikilirdi

             Minber (yapılıp) yerine konulduğu zaman o kütüğün yeni yavrulu develerin inlediği gibi sesini işittik, tâ ki Resulullah inip de üzerine elini koyuncaya kadar."  Resulullah ilk defa minbere çıktığı zaman terkedilmiş olan o kütüğün böyle ses çıkarıp, Resulullah'ın mübarek elini koymasıyla susması "Hanin-i Ciz" (ağaç kütüğünün iniltisi) mucizesi adıyla bilinmektedir

             Medine'den sonra ilk Cuma Resulullah (s.a.v)'ın mescidindeki Cuma'dan sonra Medine dışında ilk Cuma namazı kılınan yer de, Bahreyn'de "Cevasa"da bulunan Abd-i Kays Mescidi'dir

             (Buhârî ve diğer kaynaklara bkz.)  Cuma'nın Şartları

             Bu âyetten ve yapılan izahlardan anlaşıldığı üzere Cuma namazı, şartlarını taşıyan kimselere farz-ı ayındır

             Fakat bütün namazlarda şart olan İslâm, akıl, büluğ ve taharet

             şartlarından başka Cuma namazının fıkıh kitablarında açıklanan iki çeşit şartları vardır ki "Ey iman edenler!" hitâbının önce bu şartları taşıyanlara yönelik olmasından dolayı, onları burada özetlemenin uygun olacağı kanaatindeyiz

             Cuma'nın şartları iki nevidir

             Birincisi vücubunun, yani farz olmasının şartları

             İkincisi, edâsının (yerine getirilmesinin) şartları

             Vücubunun şartları: 1- Hürriyet, köle olanlara vacib değildir

             2- Erkek olmak, kadınlara vacib değildir

             3- İkâmet, misafir olanlara vacib değildir

             4- Sıhhat, Cuma'ya gitmekle hastalığının artmasından veya iyileşmesinin zorlaşmasından korkacak derecede hasta olanlara da vacib olmaz

             Pek zayıf olan ihtiyarlar da hasta hükmündedirler

             5

             Yürümeğe kudret, binaenaleyh ayakları olmayan yahut kötürüm olanlara Cuma'ya götürecek kimse bulunsa bile vacib değildir

             6- Selamet, gözleri görmeyene vacib olmaz

             Eğer onu Cuma'ya götürecek bir yardımcı bulunursa, İmaneyn'e göre vacib olur

             Aynı şekilde zalimden, takip edilmekten, şiddetli yağmur, kar, çamur ve benzeri şeylerden korkan kimseye de Cuma namazı vacib olmaz

             ücretle işçi çalıştıran kimse, çalıştırdığı işçiyi Cuma'dan men edebilir

             Eğer kasabada ise men etmemelidir

             Ancak cami uzak ise gidip gelinceye kadar geçen sürenin ücreti düşer, şayet mesafe yakın ise ücrette eksiltme yoluna gidilmemelidir

             Ancak şu da belirtilmelidir ki, bu şartlar bulunmayıp da Cuma kendisine farz olmadığı halde kılan kimselerin üzerinden vaktin farzı, yani öğle namazı düşer

             Yani Cuma'nın şartlarını taşımayanlar ondan men edilmezler ancak kılmama konusunda izinli sayılırlar

             Zira bu şartlar, Cuma'nın sıhhatinin değil, vacib olmasının şartlarıdır

             Onun için kılınabildiği takdirde namaz sahih olup, karşılığında sevab vardır

             Bu şartları taşımasalar da netice itibarıyla onlar da mümin oldukları için, âyette yer alan "koşunuz" emri, onlar hakkında vücubiyyet değil, nedb (mendub) ifade edebilir

             Cuma'nın edasının şartları

             Birincisi, mısr-ı cami, (idari kurumları olan belde)dir

             İbnü Ebi Şeybe Hz Ali (r.a)'den şöyle bir rivayet nakleder: "Cemiyyetli bir belde veya büyük şehirden başkasında ne Cuma, ne teşrik ne Ramazan bayramı ne de Kurban bayram namazı söz konusu değildir." Abdurrezzak da, Abdurrahman es-Sulemi hadisiyle yine Hz Ali'den yaptığı rivâyetinde şöyle der: "Cemiyyetli beldeden başkasında ne teşrik ne de Cuma yoktur."  Mısr-i Câmi', Cemiyyetli kasaba demektir

             Bu kavramın tarifinde başlıca iki görüş vardır

             Birincisi, hükümleri uygulayacak ve cezaları yerine getirecek bir hakim ve emîr, yani mazlumu zalimden kurtaracak, asayiş ve inzibatı muhafaza edecek amiri bulunan kasaba demektir ki, sahih olan görüş budur

             Bunun hulalası hukuk ve ceza, adliye işlerini görüp ve icrâ eden bir hakim ile asayiş ve inzibatı idare eden bir vali veya müdür bulunarak hükümetin tam bir kısmını teşkil etmiş olan bir kasaba demek olur ki, hikmetinin emniyet ve asayişi temin meselesi olduğu aşikardır

             Böyle bir kasabanın gerek camiinde ve gerek izin verilmek şartıyla namazgah ve meydanlarından birinde Cuma namazı kılınabilir

             İkincisi, kendilerine Cuma vacib olan halkının hepsi toplandığı takdirde mevcut camiine sığmayacak kadar kalabalık olan cemiyyetli şehir veya köy demektir

             Sonraki âlimlerin fetvası ve memleketimizdeki uygulama da bu şekildedir

             Bu derece kalabalık bulunan bir köyde hakim ve emir bulunmasa bile, emniyeti muhafaza edecek bir cemaatın tam bir cüz'ü mevcut demektir

             Hidaye şerhi "Kifâye"de nakledildiğine göre İmam Ebu Yusuf'tan bir rivâyette de, on bin kişinin oturduğu yer olarak tarif edilmiştir ki, ekseriya kaza merkezlerinin nüfusu bu kadardır

             Süfyan-ı Sevri de "Mısr-ı cami, insanların şehir kabul ettikleri yerdir." demiştir

             Bazı Hanefi alimleri de "Bir sanat sahibinin başka bir sanata geçmeye ihtiyaç duymaksızın kendi sanatıyla geçinebileceği yerdir." diye tarif etmişlerse de bunlar, nadir rivâyetlerdendir

             İmam Şafiî, mısr-i cami'yi Cuma'nın edasının şartları arasında saymamış, hür erkeklerde kırk kişinin yaz ve kış göçmemek üzere ikamet ettikleri her köyde Cuma namazı kılınır, demiştir

             Bununla beraber cemaatın kırk erkekten aşağı olmamasını da şart koşmuştur ki, bu sayıdan aşağı olan cemaatle Cuma kılınamayacağı kanaatindedir

             Kısaca ifade etmek gerekirse denilebilir ki İmam Şafii'ye göre Cuma'nın eda edilebilmesi için oldukça cemaatli ve güvenli bir yer şarttır

             Bir yerde sabit olmayan konar göçer aşiretlerde, kır ve vadilerde cemaatle öğle namazı kılınır

             Cuma namazı kılındığı takdirde de öğle namazının düşmeyip kılınması gerekir

             Ancak (Mina) gibi bir mevsimde büyük toplantı mahalli olan bir yerde Emîr'in bulunması halinde o mevsimde Cuma kılınabilir

             Yalnız Arafat'ta Cuma namazı ittifakla kılınmaz

             Büyük şehirlerde Cuma namazının çeşitli yerlerde kılınması, Hanefilerce en sahih görüş olarak kabul edilmiş ve fetva da buna göre verilmiştir

             İkincisi, devlet başkanı olan imamın veya tarafından izin verilen bir zatın kıldırmasıdır

             Çünkü Cuma namazı büyük bir kalabalıkla kılınacağından kimin kıldıracağı konusunda çekişme ve fitne ortaya çıkabilir

             Bu ise, Cuma'nın tatil edilmesine sebeptir

             Fethu'lkadir'de zikredilen "Gerek zalim ve gerek adil bir imamı (devlet başkanı) bulunduğu halde kim Cuma'yı terkederse, Allah onun iki yakasını bir araya getirmesin ve işine bereket vermesin

             Haberiniz olsun ki, o kimsenin namazı da yoktur.." hadisinde adil de olsa zalim de olsa bir imamı bulunduğu halde terkeden tehdit edilirken, Cuma'nın lüzumu için adil veya zalim mutlak bir imamın şart olduğu da ileri sürülmüş ve dört şeyin vülata yani bir beldede bulunan en yüksek idarecilere ait olduğu söylenmiştir:  1- Fey, (savaşmadan elde edilen ganimet)  2- Sadakalar, 3- Cezalar,  4- Cumalar

             Bu konudaki rivayet şöyledir: Onun için Hanefi Mezhebine göre, hükümet reisinin emri veya izni olmadıkça Cuma'nın caiz olmadığı söylenmiştir

             İşte buna "izn-i sultan" (devlet başkanının izni) denilmektedir." Bu husus şöyle ifade edilmiştir: "Sultanın ve onun yardımcısının emri olmadan Cuma caiz değildir." Bir yerde imam varken bir adam Cuma günü onun izni olmadan hatiblik etse bu da caiz olmaz

             Vali, kadı veya zabıta müdürünün kıldırması veya hatibe emir ya da izin vermesi de kafi değildir

             Çünkü bunların tayin fermanlarında Cuma'ya izin selahiyyetinin bilhassa yazılmış olması gerekmektedir

             Eğer imamdan izin almak mümkün olmaz ve insanlar kendi seçtikleri bir zatın başına toplanırlar da o kıldırırsa bu caiz olur

             Emirin hutbeye izin vermesi Cuma için izin sayılır

             Aynı şekilde Cuma'ya izni de hutbe için izin demektir

             Üçüncüsü, vakittir

             Gerçi namazların hepsinde vakit şarttır, vaktinden önce kılınması caiz değildir

             Ancak diğer namazlar vakit geçtikten sonra da kaza edilebildiği halde Cuma namazının kazası yoktur

             Vakti geçerse öğle namazı kaza edilir

             Cuma'nın vakti de öğle vaktidir

             Buharî'de de rivayet edildiği üzere Peygamber (s.a.v) Cuma'yı güneşin meyli sırasında kılardı

             Bu yüzden Cuma, zevalden önce sahih olmaz

             Ancak Ahmed b Hanbel bir rivâyetinde bunun sahih olduğunu söylemiştir

             Fakat ikindinin vakti girdikten sonra daha kılınmaz

             "İmam Malik bu görüşe muhalefet etmiştir." Namazda iken vakit çıkarsa yeni baştan öğle namazını kılar üzerine bina etmez

             İmam Şafii de bu görüşe muhalefet etmiştir

             Dördüncüsü, hutbedir ki biraz önce bu konuda bilgi verildi

             Beşincisi, Cemaattır

             En azı, imamdan başka üç erkektir

             Ebu Yusuf, imam ile beraber üç kişinin olmasını da caiz görmüştür

             Cuma için cemaatın şart olduğu konusunda icma vardır

             Ancak en az sayının kaç olduğu hususunda ittifak sağlanamamıştır

             Bu ihtilaflar, on üç madde olarak zikredilmiştir

             Şöyle sıralanabilir:  1- Biri imam olmak üzere iki kişi

             İbrahim en-Nehai, Hasan b Salih ve Davud bu görüştedir

             2- İmam ile beraber üç kişi

             Bu görüş, Evzai, Ebu Sevr, Ebu Yusuf, Muhammed ve Rafii'nin nakline göre İmam Şafii'nin yeni görüşü olarak rivayet edilmiştir





             --- ELMALILI TEFSİR - 463 ---

             3- İmam ile beraber dört kişi

             Bu da, İmam-ı A'zam Ebu Hanife, Sevri ve Leys'in görüşüdür

             Ayrıca İbnü Münzir, Evza'i ve Ebu Sevr'den aynı görüşü nakletmiş ve kendisi de bunu tercih etmiştir

             Şerh-i Münezzeb müellifi, İmam Muhammed'den ve Telhis sahibi de Şafi'nin eski görüşünden nakilde bulunmuştur

             4- Yedi kişi

             İkrime'den nakledilmiştir

             5- Dokuz kişi, Rebia'dan nakledilmiştir

             6- On iki kişi

             Bunu da Maverdi, İmam Muhammed, Zühri ve Evza'i'den nakletmiştir

             7- İmam ile beraber on üç kişi

             İshak b Raveyh'ten menkuldur

             8- Yirmi kişi, Malik'ten nakledilmiştir

             9- Otuz kişi

             Malik'ten diğer bir rivâyettir

             10- İmam ile berabe kırk kişi

             Ubeydullah b Abdillah b Utbe'nin ve yeni görüşünde Şafii'nin rivâyetidir

             Ahmed b Hanbel'den meşhur olarak nakledilen de budur

             Bu ayrıca, Ömer b Abdu'l-aziz'den rivayet edilen iki görüşten biridir

             11- Elli kişi

             Ömer b Abdu'l-aziz'den nakledilen diğer rivâyettir

             12- Seksen kişi

             Mazeri'nin görüşüdür

             13- Belli bir sayı olmaksızın kalabalık bir topluluk

             Malik'ten nakledilmiştir

             Bu görüş, şu şekilde şöhret bulmuştur: Muayen bir sayı şartı olmaksızın bir kentte ikamet edip kendi aralarında alış veriş yapacak kadar kişiden oluşan bir cemaat olmalıdır

             Bu, üçten dörtten fazla demektir

             Buhârî şerhinde Hafız İbnü Hacer, "Bu görüş, en tercihe şayan olsa gerektir." demiş ise de, Şâfii mezhebinin büyük imamlarından olan Müzeni bile ebu Hanife'nin kavlini tercih etmiş, Suyuti de bu görüşte olduğunu söylemiştir

             (Alûsî) Lugat itibarıyla de cemaatın en azı üçtür

             Ma-mafih bütün bu ihtilaflardan uzak kalmak için Cuma'yı en kalabalık camide kılmak daha faziletlidir

             Cemaatın oluşması için Cuma'ya gelenlerin akıl baliğ ve erkek olmaları şarttır

             Binaenaleyh kadınlar ve çocuklarla cemaat meydana gelmez

             Yani bunlar cematın oluşması için şart olan sayıya dahil değildirler

             Cemaata gelenlerin hür ve mukim olmaları şartı yoktur

             Köle ve misafirlerden, hasta ve mazereti olanlardan da cemaat meydana gelebilir

             Hatta bunların Cuma'da imametleri bile caizdir

             Ancak İmam Züfer'e göre, kendilerine Cuma vacib olmayanların imametleri de sahih değildir"

             Altıncısı, İzn-i âmmdır

             Yani camilerin kapılarının açılıp bütün müslümanlara izin verilmiş olmasıdır

             Hatta bir cemaat camide toplanıp kapıları üzerlerine kilitlemek suretiyle namaz kılsalar bu caiz olmaz

             Aynı şekilde sultan, sarayında Cumayı beraberindekilerle kılmak isterse kapısını açıp umuma izin verdiği takdirde başkaları gelse de gelmese de namazı caiz olur

             Ancak mekruhtur

             Amma sultan kapısını umuma açmayıp üzerlerine kapıcı koyarsa, kıldığı Cuma caiz olmaz

             Söz konusu bu izn-i âmm şartı, Cuma namazında selamet ve emniyeti temin için hükümetin luzüm ve önemini gösterir

             Ezan da, bu izni ilan ile davet etmek içindir

             Cuma günü yıkanmak

             Cuma günü gusül yapılması hakkında Buharî ve diğer kaynaklarda bir hayli hadis vardır

             Bu hadislerden bazılarını şöyle sıralamak mümkündür

             Buhârî'de Abdullah b Ömer (r.a)'den 1- Resulullah (s.a.v) buyurdu ki: "Her biriniz Cumaya geleceği zaman guslederek yıkansın."  2- Ömer İbnül- Hattab Cuma günü hutbede iken içeriye Peygamber (s.a.v)'in ashabından, ilk muhacirlerden bir zat giriverdi

             Ömer ona "Bu hangi saat?" diye bağırdı

             O da, "Meşguldum evime dönemedim

             Ezanı işitince abdest alıp gelmekten fazla bir şey yapmadım" dedi

             Bunun üzerine Ömer de dedi ki: "Abdest de olabilir fakat bilirsin ki, Resulullah (s.a.v) gusül yapmayı emrederdi."  Ebu Said-i Hudri' (ra)'den: 1- Resulullah (s.a.v) buyurdu ki: "Cuma günü gusletmek, her baliğ olana vacibtir."  2- Amr b Süleymi el-Ensâri dedi ki: "Şehâdet ederim ki Ebu Said Şöyle dedi: "Şehâdet ederim ki Resulullah şöyle buyurdu: "Cuma günü her büluğ çağındaki kimseye gusul vacibtir

             Hem de dişlerini misvaklamak ve bulabilirse hoş bir koku sürünmek

             Amr der ki: "Evet şehadet ederim ki, gusul vacibtir, fakat misvaklanmak ve koku sürünmeye gelince bu vacib mi, değil mi Allah bilir

             Lakin hadiste böyledir

             Yine Buhari'den: Tavus demiştir ki, İbnü Abbas'a: "Hz Peygamber (s.a.v)'in Cuma günü cünüp olmasanız bile gusul yapınız ve başlarınızı yıkayınız ve biraz hoş koku sürünüz." dediğini söylüyorlar diye sordum

             İbnü Abbas dedi ki: "Gusul, evet fakat güzel koku sürünmeye gelince bilmiyorum"

             İbnü Mâce'nin Sünen'inden Enes b Malik (r.a)'ten gelen bir rivâyette o şöyle dedi: "Hz Peygamber (s.a.v) buyurdu ki: "Her kim Cuma günü abdest alırsa farz için kafidir

             Her kim de gusul yaparsa, gusul efdaldır."  Daha böyle birtakım hadislerden dolayı âlimlerin çoğu, Cuma günü cünüplük söz konusu olmasa bile guslederek yıkanmanın ayrıca vacib olduğu görüşünü benimsemişlerdir

             Fakat son hadisten de anlaşıldığı üzere bunun mânâsı, cenabette olduğu gibi gusletmeyince namazın caiz olmaması demek değildir

             Bu sebebledir ki, Hanefi âlimleri, Cuma günü guslederek yıkanmanın sünnet veya müstehab olduğu kanaatindedirler

             Hindiyye'de denilmiştir ki: "Guslun nevileri dokuzdur

             Üçü farzdır

             Bunlar, cenabetten, hayızdan ve nifastan dolayı gusletmektir

             Biri de vacibtir ki o da ölüyü yıkamaktır

             Kâfir olan bir kişinin cünüp iken müslüman olması halinde de gusletmesi vacib olur

             Dördü de sünnettir

             Bunlar da, Cuma günü, iki bayram günü, arefe günü, bir de ihrama girerken alınan gusuldür

             Sahih olan Cuma günü namaz için gusletmektir

             Hatta bir insan fecirden sonra gusletse de sonra abdest alıp Cuma'yı o abdest ile kılsa yahut Cuma namazından sonra gusul yapsa sünneti yerine getirmiş olmaz

             Sabah namazından önce gusletse de onunla Cuma'yı kılsa Ebu Yusuf'a göre guslun faziletine erer, Ebu'l-Hasen'e göre eremez

             Cuma ve bayram aynı günde olsa ve bir kişi karısıyla cinsel ilişkide bulunduktan sonra gusletse, hepsinin yerine geçer Guslün nevilerinden biri de müstehabdır ki o da, cünüp olmayan bir kâfirin müslüman olduğu zaman gusletmesidir

             Mekke'ye girmek, Müzdelife'de vakfeye durmak ve Peygamber şehrine girmek için gusletmek de mendub olan gusullerdendir

             Halebi'de de denilmiştir ki: "Cuma'ya erken gitmek gusulü ile beraber hoş koku sürünmek, misvak kullanmak ve güzel elbiseler giymek müstehabdır

             İbnü Mâce Sünen'inde Hz Aişe (r.a)'den şöyle bir rivâyeti nakletmiştir

             Hz Aişe dedi ki: "Hz Peygamber (s.a.v) Cuma günü hutbe okurken bazı kimselerin üzerinde yani kaplan postları gördü

             Bunun üzerine Resulullah (s.a.v) buyurdu ki: "Ne olur, her birinizin gücü yettiğinde (yani gündelik bir kattan başka) Cuma için iki sevb (yani bir kat elbise) edinmiş olsa." Abdullah b Selam (r.a)'dan da bu anlamda bir hadis nakledilmiştir

             Ebu Zerr'den de şöyle dediği rivayet edilmiştir: "Hz Peygamber (s.a.v) buyurdu ki: "Her kim Cuma günü gusleder, güzelce yıkanır, temizlenir, temizliğini güzel yapar, en güzel elbisesini giyinir ve Allah Teâlâ'nın nasib ettiği güzel kokudan sürünür, sonra Cuma'ya gider, lakırdı etmez ve iki kişi arasını ayırmazsa, Allah o Cuma ile diğer Cuma arasındaki kusurlarını affeder." Buharî'de, İbnü Ömer (r.a)'den gelen şöyle bir rivayet vardır: "Hz Ömer mescidin kapısında satılık bir (yani ipekli çitari nev'inden yollu bir elbise) gördü

             "Ya Resulallah! bunu satın alsan da Cuma günleri ve elçiler geldiği vakit giysen." dedi

             Resulullah da, "Bunu, ahirette nasibi olmayan giyer," buyurdu

             Sonra Resulullah'a onlardan bazı elbiseler geldi

             Resulullah da birisini Hz Ömer'e verdi

             Ömer, "Ya Resulullah! bunu bana veriyorsun halbuki daha evvel attar hullesi hakkında bana söylediğini söylemiştin." dedi

             Resulullah da "Ben sana onu giyesin diye vermedim." buyurdu

             Bunun üzerine Ömer de o elbiseyi Mekke'de bulunan müşrik bir kardeşine giydirdi."  Bir de Buhari, Kitabu'l- Cuma'da âyeti ile Cuma'nın farziyeti hakkında şu hadisi de rivayet eder

             "Resulullah (s.a.v) buyurdu ki: "Bizler (burada) sonuncu, kıyamette ise öncüleriz

             Yani (dünyaya) sonra geldik, kıyamet günü müsabakayı kazanıp ileri geçeceğiz

             Şu kadar var ki onlara kitap bizden evvel verildi

             Sonra da, onlara farz kılınan günler idi

             Fakat onlar o günde ihtilâf ettiler

             ( Nahl, 16/124 âyetine bkz.) Allah bize

             hidayet buyurdu

             Binaenaleyh insanlar bunda bize tabi olacaktır

             Yahudiler yarın, hıristiyanlar yarından sonra." Kısacası zikredildiği gibi kendilerine Cuma farz olan müminlerin Cuma günü zevalden sonra ezanı işittikleri vakit işlerini bırakıp Cuma'ya koşmaları farz, daha önce gitmeleri müstehab ve efdaldır

             Koşmakta muteber olan da, bulunduğu yerden ayrılmaktır

             Teşehhüdde yetişen de Cuma olarak tamamlar

             (Fethu'l-Kadir)

             10

             Sonra namaz kılınıp bittiğinde ki farz olan Cuma namazı ihtilafsız iki rekattır

             Hz Ali ve Aişe'den zikredilen haberlerde Cuma namazının hutbeden dolayı kısaltılmış olduğu ifade edilmiştir

             Bununla beraber öğlenin sünnetleri gibi Cuma'nın da sünnetleri vardır

             İbnü Mâce, İbnü Abbas'tan şu sözü nakleder: "Hz Peygamber (s.a.v) Cuma'dan önce dört rekat kılar ve bunlardan hiçbirini ayırmazdı." İbnü Mâce bu konuda Abdullah b Ömer'den de bir nakilde bulunmaktadır

             "Abdullah b Ömer, Cuma'yı kıldıktan sonra gider evinde iki rekat daha kılardı ve derdi ki: "Resulullah böyle yapardı"

             İbnü Mâce'de nakledilen rivâyetlerden biri de Salim'in babasından gelmektedir: O şöyle demiştir: "Hz Peygamber (s.a.v) Cuma'dan sonra iki rekat kılardı

             " Bu konuda İbn Mâce'de yer alan diğer bir rivayet de Ebu Hureyre'dendir: "Resulullah buyurdu ki: "Cuma'dan sonra kıldığınızda dört rekat kılınız." Demek ki, evvela Cuma'nın dört rekat ilk sünneti vardır ki, hatib hutbeye çıkmadan kılınır

             Farzdan sonra da iki veya dört rekat son sünneti vardır ki bu sünneti de evde kılmak efdaldır

             Âyetten anlaşılan farziyyettir

             Bununla beraber sünnetler de farzın tamamlayıcısı olmaları itibariyle ona katıldıklarından sünnet hükmüyle dahil olurlar

             Cuma namazı kılınıp bitti mi, O vakit yer yüzüne dağılınız, yani namaz kılındıktan sonra izinlisiniz, gidebilirsiniz, artık arzu ettiğiniz yere dağılınız ve Allah'ın fazlından talebte bulununuz ki bu gerçek çalışma ve ticaret, gerek ilim, gerek ziyaret, gerek ibadet ve gerek istirahat olabilir

             İbnü Merduye'nin rivayetinde İbnü Abbas demiştir ki: "Dünya isteğine dair bir şey ile emrolunmadılar, ancak hasta yoklamak, cenazeye gitmek ve Allah için din kardeşini ziyaret etmek gibi şeyler hariç." İbnü Cerir bunu, Enes (r.a) 'den merfuan rivayet etmiştir

             Mekhul, Hasen ve Said b Müseyyeb ise, "Buradaki talepten maksat, ilim talebidir." demişlerdir

             Bazıları da bundan muradın, kazanç olduğunu söylemiştir

             Âyetteki "isteyin, dağılın" emirleri, en sahih görüşe göre mübahlık ifade eder

             Binaenaleyh namaz kılındıktan sonra hemen çıkmak vacib olmayıp mescidde kalmak da mübahtır

             Alûsî der ki: "Dahhâk ve Mücahid'den de bu şekilde rivayet edilmiş ve Buharî şerhinde Kirmânî, bu konuda ittifak olduğunu söylemiş ise de üzerinde düşünmek gerekmektedir

             Çünkü Serahsi, bu emirlerin vücub veya nedb mânâsına olduğu hususunda görüş nakletmiştir

             Ebu Ubeyd, İbnü Münzir, Taberani ve İbnü Merduye, Abdullah b Bürri Harrani'den şöyle rivâyette bulunmuşlardır

             Abdullah dedi ki: "Peygamber (s.a.v) 'in sahabilerinden Abdullah b Busri Mazini'yi gördüm

             Cuma namazını kılınca çıktı, çarşıda bir saat dolaştı sonra tekrar mescide döndü ve Allah'ın dilediği kadar namaz kıldı

             Ona bunu niçin yapıyorsun? diye sorduklarında, "Peygamberlerin Efendisi (s.a.v)'ni böyle yaparken gördüm" dedi ve âyetini okudu." İbnü Münzir de Said b Cübeyr'in şöyle dediğini nakletmiştir: "Cuma günü mescidin kapısından çıktığında bir şeyin izini sür de istersen alma

             Bunun da mendub olduğu rivayet edilmiştir." Fakat Usûl ilminde beyan edildiği üzere "ihramdan çıkınca avlanabilirsiniz.." (Mâide, 5/2) âyetinde olduğu gibi sırf kulların lehine olarak gelen emirlerin aleyhe çevrilmesiyle mevzu değişikliğinin gerekli olmaması için mübahlık asıl olduğuna göre, bu âyetteki emirlerinin de böyle olması gerekmektedir

             Bu yalnız sakındırmadan sonra olduğu için değil, lehten aleyhe konuyu değiştirmenin gerekmemesi içindir

             Yoksa emir, sakındırmadan sonra da vücub ifade edebilir

             Mamafih o ruhsat ve mübahlıkla beraber şu emrin nedb ve teşvik için olması uygun olur

             Ve Allah'ı çok zikredin, yani dağılıp çıktığınızda da Allah'ı unutuvermeyiniz de gerek dağılma ve talepte bulunma esnasında, gerek bundan sonra ve önce Allah Teâlâ'yı güzel isimleriyle çok anın

             Emirlerinin yerine getirilmesine muvaffak kıldığından dolayı hamd ve şükretmek, Kur'ân okumak, nafile namaz kılmak, diğer ibadetlerde bulunmak, nimet ve lütuflarını düşünmek gibi vesilelerle ilâhî ismini gerek kalbiniz ve gerek dilinizle yâd edin ki felah bulabilesiniz

             Büyük murada eresiniz



             11

             Emir böyle olmakla beraber bir ticaret veya bir eğlence gördüklerinde ona gittiler ve seni kıyamda bıraktılar, yani sen minberde hutbeye kalkmış Allah'ı zikrederken bırakıp ticarete koşuştular

             Rivâyet olunur ki Medine'de açlık ve pahalılık olmuştu

             Resulullah (s.a.v) Cuma günü hutbede iken bir kervan geliverdi

             Onun def sesini işitince cemaatın bir çoğu, Hz Peygamber'i ayakta bırakarak dışarıya fırlamışlardı

             Buharî, Müslim, Tirmizi ve diğerleri Cabir b Abdullah (r.a)'dan şöyle rivayet etmişlerdir: "Hz Peygaber (s.a.v) ile namaz kılacağımız sırada yiyecek getiren bir kervan geliverdi

             Cemaat ona yöneldi, hatta Peygamber'in yanında on iki adamdan başka kimse kalmadı

             Bunun üzerine âyeti nazil oldu." Bir rivâyette de Resulullah buyurmuştur ki, "Eğer hepsi çıksaydı mescid üzerlerine ateş olurdu." Hz Peygamber'in yanında kalan on iki kişiden onu, Aşer-i Mübeşşere (cennetle müjdelenen on kişi) ikisi de Bilal ile Cabir yahut Ammar ile İbnü Mes'ud, veya Bilal ile İbnü Mes'ud idi

             Kervan Abdullah b Avf (r.a)'a aittir

             Âyetteki "lehv", kafile gelirken çalınması adet haline gelen kös veya def, dünbelektir

             Bazıları da bunun davul zurna olduğunu söylemişlerdir

             Mamafih âyetteki zamiri müennes (dişi) olarak ticarete gönderilmiş denilerek lehv ile beraber ticarete, denilerek de yalnız lehve gönderilmemiştir

             Bu da göstermektedir ki, mescidden çıkanların maksadı, lehv değil ticaret idi

             Bunun da sebebi, kıtlık ve pahalılığın şiddeti, bir de hutbeyi bırakıp çıkmakta bir sakıncanın olmadığını zannetmeleri olmuştu

             De ki ey Allah'ı zikretmek için kalkan Resul! Allah'ın katındaki menfaatler lehivden de ticaretten de hayırlıdır

             Çünkü onlar, dünya hayatının geçici menfaatleridir

             Allah yanındaki lütuf ve sevab ise sonsuz ve ebedidir

             Kaldı ki eğlencenin menfaati de zihinde kurulan hayalden ibarettir

             Ve Allah rızık verenlerin en hayırlısıdır

             Asıl rızık O'ndan istenmelidir

             O nasib etmeyince sebeplerden hiç birisinin faydası olmaz

             Ticaretlerin üstünde Allah'ın öyle rızık kapıları vardır ki, onlar kapanınca bütün ticaretler de kapanır

             Onun için ticaret sevdasıyla her şeyi unutan yahudileri Allah Teâlâ bu sûrede kınadıktan sonra müminleri yükseltmek üzere bu emirlerle Cumaya hidayet ve irşad buyurmuştur

             Bu emirlerden sonra Cuma'yı mazeretsiz terk etmek ve Cuma'yı bırakıp da lehiv ve eğlenceye koşuşmanın nifaka varacağına işaret olmak üzere bu sûrenin peşinden münafıkların hallerini anlatan sûre gelecek ve o da, yine müminleri Allah'ı zikre teşvik eden bir hitab ile son bulacaktır

             MÜNAFİKUN  SURESİ

             1

             Sana geldikleri vakit

             Buradaki hitap Resulullah'adır

             Yani ya Muhammed! Senin meclisine gelip hazır oldukları vakit o münafıklar dediler

             Münafık, Bakara Sûresi'nin başında izah edildiği gibi dışı müslüman, içi kâfir olan iki yüzlü ve bir şeye karar veremeyen kimse demektir ki duruma göre değişiklik gösterir

             Her münafık riyakâr fakat her riyakâr münafık değildir

             Çünkü riya imana muhalif olmayarak bazı amellerde de olabilir

             Asıl münafıklık ise, inancın tersine, imandaki riyakârlıktır

             Bununla beraber sırf amelî olan münafıklık da vardır

             Bu yönden nifak ile riya birbirine yakındır

             Bir sahih hadiste buyurulmuştur ki: "Münafığın alâmeti üçtür

             Konuştuğu zaman sözüne yalan karıştırır

             Düşmanlık ettiği zaman edebsizlik eder

             Bir şey emanet edildiği zaman hıyanet eder." Tefsirlerin açıklamasına göre burada münafıklardan maksad, Abdullah b Übeyy ve yandaşlarıdır

             Onlar Resulullah (s.a.v)'ın yanına geldikleri zaman şöyle dediler: Şahitlik ederiz ki şüphesiz sen Allah'ın resulüsün

             Şahitlik, kesin bir ilim ile yakinen bildiği bir şeyi Allah'ın huzurunda bulunduğuna inanarak dosdoğru haber vermektir

             Onun için fakihler demişlerdir ki: "Şehadet, yemin mânâsını içeren hususi bir haberdir

             "Her ihbar ve duyuru şehadet yerine geçmez

             Ancak söylediğini bilerek "eşhedü" (şehade ederim) diyen şahide, yemin vermek de fazla ve tekrardan ibarettir

             Bundan anlaşılmaktadır ki



             --- ELMALILI TEFSİR - 464 ---

             ibaresinde iki cümle ve iki cümleye ait üç te'kid vardır

             Birincisi, neşhedü cümlesinin ifade ettiği yemin, ikincisi , üçüncüsü dır

             Peygamber'e imanı göstermek için "şehadet ederiz ki, şüphesiz sen Allah'ın resulüsün" yahut "şehadet ederim ki, şüphesiz Muhammed Allah'ın resulüdür." demek de kâfidir

             Cümlede fazla te'kid edatı kullanmak, muhatabların ziyade inkarı durumunda takviye etmek suretiyle ikna için olur

             İşte münafıklar, Resulullah'ı ikna etmek için sözü üç şekilde te'kid ederek söylemişlerdir

             Fakat bu iknanın hedefi nedir? Bu iki cümlenin hangisine aittir? Te'kidler ikinci risalet cümlesine yönelik olduğu için ikna kasdının da ona yönelik olması gerekir

             Halbuki Resulullah'ı inkâr edici konumunda kabul ederek iknaya çalışmak mânâsızdır ve edebsizliktir

             Münafıkların da asıl maksatları bu değil, kendilerinin buna iman ve şehadetleri davasında Resulullah'ı iknaya çalışmaktır

             Asıl şüpheli gördükleri ve inandırmak istedikleri budur

             Bu cihetle te'kidin hedefi, haberin gereği demek olan iman davasıyla cümlesinin olması iktiza ederdi

             Onlar ise bunu te'kid etmemekle beraber şehadet ediyoruz diyerek yalan söylüyorlardı

             Allah Teâlâ da bu iki noktayı mükemmel bir şekilde ayırdederek buyuruyor ki, Allah biliyor ki hakikat, sen O'nun şüphesiz resulüsün

             Binaenaleyh sözü esasen dosdoğru bir hakikattır

             Bununla beraber Allah şehadet ediyor ki doğrusu münafıklar, içi dışına uygun olmayanlar elbette yalancıdırlar

             O hakikate şehadetleri samimi değildir

             Mümin olmadıkları halde iman ettiklerini iddia etseler, doğruya inanmazlar ve hakikati yalan telakki ederler

             Sonra da o yalan saydıkları şeye şehadet ederiz diye yalan söylerler ve yalan söylediklerini bildikleri halde vicdanlarının aksine yemin ederler

             Mânâdan da anlaşılacağı üzere bu âyetten bazıları, yalanın itikada ve vicdana, bazıları da hem gerçeğe hem itikada muhalefet demek olduğu mânâsını anlamak istemişlerse de, bunun doğru olduğunu söylemek mümkün değildir

             Doğrusu, yalanın gerçeğe uygun olmamasıdır

             Burada münafıkların yalan beyanlarında kendi itikad ve vicdanlarına muhalif söz söylemiş olmaları, sözlerinin sadece itikadlarına muhalefetten kaynaklanmayıp, iman konusunda gerçeğin yerinin kalb ve vicdandaki itikad olması, ve şehadet meselesinde de kesin bilgi ve samimiyyetin şart bulunması hasebiyledir

             Yani onlar kendisiyle şehadet edilen sözünde yalancı değiller, lakin ona gerçekte inanmadıkları halde inanmış gibi yaparak imanlarını açığa vurma şehadetleri olmadığı halde diye yalan söylemelerinde ve bu suretle yeminde bulunmalarında yalancıdırlar

             Bir insan inanmadığı bir şeye inanıyorum dediği zaman şüphesiz yalan söylemiş olur

             Bu sözün yalan olması da onun, sırf şahsın itikad ve vicdanına muhalif olmasından değil, haber verdği şeyin gerçekte onun vicdanında bulunmamasındandır

             Şu halde o şeyin şahsın itikadından çevrilmesiyle doğru olması, onun itikad etmediği halde itikad ediyorum demesinde yalancı olmasına mani olmadığı gibi, burada da aynı şekildedir

             İşte münafıkların sözü böyle olduğu için yalanları bir taraftan haberin faydalı olmasına, bir taraftan da şehadet ve yemin mânâlarına bağlanmıştır



             2

             Bunların yalancılıkları ve yalan söylemelerinin sebebi şu şekilde izah ediliyor: Onlar yeminlerini bir kalkan, bir siper edindiler

             Burada yeminin beyan edilmesi, aşağıda gelecek olan açık yeminlere nazaran dahi olabilirse de, şehadetin mânâsı içerisinde de yeminin bulunduğuna bir işaret sayılabilir

             Yani şehadet getirmek ve yemin etmekle dıştan mümin görünüp onu kendilerine bir siper edinerek dünyada mallarını ve canlarını korumak istediler

             Bu suretle Allah yolundan yüz çevirdiler, kaçındılar, yan çizdiler, yahut bazı zayıf halkı, gizli gizli şaşırtıp hak dinden ve Peygamber'e uymaktan men ettiler

             Buna göre âyetteki fiili, yüz çevirmek mânâsına "sudud"dan da, men etmek mânâsına "sad"den de olabilir

             Her iki mânâda da tefsir edilmiştir ki ne fena yapıyorlardı, yani öyle yeminlerini kalkan yapıp da yalan dolan, sahtekarlık ve münafıklıkla Allah yolundan yüz çevirmeleri veya men etmeye kalkışmaları ne fena bir iş, ne kötü bir ahlaksızlıktır



             3

             Bunların yalancılıkları ve yalan söylemelerinin sebebi şu şekilde izah ediliyor: Onlar yeminlerini bir kalkan, bir siper edindiler

             Burada yeminin beyan edilmesi, aşağıda gelecek olan açık yeminlere nazaran dahi olabilirse de, şehadetin mânâsı içerisinde de yeminin bulunduğuna bir işaret sayılabilir

             Yani şehadet getirmek ve yemin etmekle dıştan mümin görünüp onu kendilerine bir siper edinerek dünyada mallarını ve canlarını korumak istediler

             Bu suretle Allah yolundan yüz çevirdiler, kaçındılar, yan çizdiler, yahut bazı zayıf halkı, gizli gizli şaşırtıp hak dinden ve Peygamber'e uymaktan men ettiler

             Buna göre âyetteki fiili, yüz çevirmek mânâsına "sudud"dan da, men etmek mânâsına "sad"den de olabilir

             Her iki mânâda da tefsir edilmiştir ki ne fena yapıyorlardı, yani öyle yeminlerini kalkan yapıp da yalan dolan, sahtekarlık ve münafıklıkla Allah yolundan yüz çevirmeleri veya men etmeye kalkışmaları ne fena bir iş, ne kötü bir ahlaksızlıktır



             4

             Ve onları gördüğün vakit cisimleri tuhafına gider

             Dıştan bakınca giyimleri kuşamları, şıklıkları, irilikleri, güzellikleri ile bedenlerinin süsü ve manzarası hoşuna gider

             İmreneceğin tutar

             Ve konuşurlarsa konuşmalarına kulak verirsin, dillerininin fesahatı, sözlerinin akıcılığı ve tatlılığı ve konuşma sanatına olan merak ve yatkınlıkları hasebiyle güzel laf ederler

             Konuşmaya başladıkları zaman mecliste bulunanların dinleyesi gelir

             Medine münafıklarının başları olan Abdullah b Übeyy, Mugis b Kays, Cedd b Kays ve arkadaşları hep böyle iri vücutlu, yakışıklı, giyim ve kuşamlarına itina gösteren, düzgün konuşan, dilleri ve dış görünüşleri alımlı kimseler idiler

             Ya Resulallah diye söze başladıkça Hz Peygamber de sözlerini dinlerdi

             Onlar ise kendilerine söz söylendiği zaman resmî bir tavırla ve dıştan ağır başlı bir vaziyette dinler gibi sessizce dururlar, ancak kulaklarına söz girmez, öyle ki sanki onlar dayanmış keresteler gibidirler

             Oturdukları yerde dayanmış ahşap keresteler gibi dışları, endamları düzgün, hareketsizce kurulur otururlar

             Ancak içleri bilgi ve şuurdan, yetişme ve gelişme kabiliyetinden mahrum, sağlamlık ve dayanıklılıktan uzak, boş kuru tahtalara ve direklere benzerler

             Öyle ruhsuzdurlar ki, istifade edilmesi lazım gelen sözler kulaklarına girmez, ondan faydalanmazlar

             Öyle cansız ve yüreksizdirler ki her sayhayı aleyhlerinde zannederler

             Her işittikleri kuvvetli bir sesi mutlaka kendi aleyhlerinde sanır korkarlar

             Lehlerinde söyleneni bile aleyhlerinde telakki ederek ürker kaçmaya çalışırlar

             Sertçe bir öksürükten şüphelenirler, hemen hemen pöh denilse korkacak hale gelirler

             Çünkü içleri kurtlu haindirler

             Hainler ise, hıyanetin ucu yüreklerinde saplı olduğu için "hain korkak olur" meselince her zaman sırları açığa çıkar endişesiyle korku ve kuşku içinde bulunduklarından, her şeyden nem kapar ve her sesten ürkerler

             Yalan söylemeye de alışkın olduklarından lehlerinde söyleneni de yalan kabul ederek hep aleyhlerinde mânâ çıkarırlar

             Onlar katıksız Hak düşmanıdırlar onun için onlardan sakın! Zira düşmanın en tehlikelisi, gülerek sokulup yürekte patlayandır

             Yaktı nice canlar o nezaketle tebessüm  Şîrin dahi kasdetmesi cana gülerektir

             "O nezaketle gösterilen tebessüm nice canları yaktı

             Aslan bile cana gülerek kasdetmektedir

             Bir de:  Afat-ı batıniyyedir aslı musibetin

             "Musibetin aslı, gizli belalardır."  Allah onları çarpsın, yani onlar böyle duaya müstehaktırlar

             Bu cümle şu şekilde de terceme edilebilir: Allah'ın kılıcına rastgelsinler, yahut Allah kahredesiler nasıl çevriliyorlar? Haktan batıla nasıl dönüyorlar? Bu istifham (soru) onların hallerine hayret bakışlarını çekmek içindir

             Yahut nereden sapıyorlar? Nereden dönüyorlar? Hiç Allah'tan kurtulup da kaçmak mümkün müdür ki, yalan dolanla sıyrılıp kurtulmak istiyorlar



             5

             Hem onlara denildiği zaman yani hainlikleri meydana çıkıp da kendilerine nasihat yoluyla gelin Resulullah sizin için istiğfar ediversin günahlarınızın affına dua ediversin diye söylendiği vakit başlarını çevirdiler, kafa tuttular

             Ve gördün ki onlar kibir taslayarak yüz çevirip yan çiziyorlardı



             6

             Onlar için mağfiret dilesen de dilemesen de birdir

             Allah onları asla affetmeyecektir

             Çünkü Allah, zalimler topluluğunu doğru yola çıkarmaz

             Bundan önce Tevbe Sûresi'nde

             "Onlar için ister af dile, ister dileme, onlar için yetmiş defa af dilesen, yine Allah onları affetmez.." (Tevbe, 9/80) âyeti nazil olmuştu, Resulullah yetmişten daha fazla af dilerim dedi

             Bunun üzerine de bu âyet indirildi

             (Adı geçen âyetin tefsirine bkz.)

             7

             Onlardır ki, "Resulullah'ın yanındakilere nafaka vermeyin ta ki dağılsınlar." diyorlar

             Buhârî'de rivayet edildiği üzere Zeyd

             b Erkam (r.a) demiştir ki: "Bir gazada idim Abdullah b Übeyy'i işittim şöyle diyordu: "Resulullah'ın yanındakilere nafaka vermeyin ta ki etrafından dağılsınlar

             Onun yanından döndüğümüz zaman da her halde daha aziz (üstün) olan daha zelil (düşkün) olanı oradan çıkaracaktır." Ben bunu amcama söyledim

             O da Peygamber (s.a.v)'e söylemiş, beni çağırttı, ben de anlattım

             Bunun üzerine Resulullah (s.a.v) Abdullah b Übeyy ve arkadaşlarına haber gönderip çağırttı

             Onlar böyle bir şey söylemediklerine yemin ettiler

             Resulullah da beni yalanlayıp onları tasdik etti

             Bundan dolayı ben öyle kederlendim ki, (daha önce) asla öyle bir keder başıma gelmemişti

             Gittim evde oturdum

             Amcam da bana, "Kendini Resulullah'a yalanlatacak buğzettirecek kadar ileri gitmekteki maksadın ne idi?" dedi

             Bunun üzerine Allah Teâlâ yi inzal buyurmuş, Peygamber (s.a.v), adam gönderip beni çağırttı ve (gelen vahyi) okudu ve bana, 'Allah seni tasdik buyurdu ey Zeyd' dedi." Bundan ve Tirmizî'nin bu konuda zikrettiği birinci rivayetinden anlaşıldığına göre bu sûrenin iniş sebebi yukarıda anlatılan hadise olmuştur

             Tirmizî'nin ikinci rivayetinde ise bu olay daha geniş bir biçimde anlatılmıştır

             Şöyle ki: "Yine Zeyd b Erkam demiştir ki: "Resulullah'ın beraberinde bir gazada bulunmuştuk

             Yanımızda a'rabilerden bazı insanlar vardı

             Biz suya koşardık, a'rabiler bizi geçer ona daha önce varırlardı

             Bir a'rabi arkadaşlarını da geçti

             a'rabi önce vardı mı havuzu doldurur, etrafına taşlar koyar, üzerine sergi örter sonra da arkadaşları gelene kadar beklerdi

             Ensar'dan birisi, bir a'rabinin yanına vardı, devesinin yularını salıverip sulamak istedi, ancak o bırakmak istemedi

             Ensarî suyun üstündeki örtüyü çekivermişti

             Bunun üzerine a'rabi de değneğini kaldırıp Ensarînin başına vurdu, başı zedelendi

             Ensarî varıp münafıkların reisi Abdullah b Übeyy'e haber verdi

             Çünkü o, Abdullah'ın arkadaşlarından idi

             Abdullah b Übeyy öfkelendi

             Sonra da, "Resulullah'ın yanındakilere yiyecek vermeyin ta ki etrafından dağılsınlar." dedi

             Bu sözüyle a'rabileri kasdediyordu

             Yemek esnasında onlar Resulullah'ın yanında hazır bulunuyorlardı

             Bu sebeble Abdullah şöyle dedi: "Muhammed'in yanından dağıldıklarında Muhammed'e yemeği götürün, O beraberindekilerle yesin." Sonra da arkadaşlarına dedi ki: "Vallahi Medine'ye dönerseniz her halde daha üstün olanlar daha düşkün olanları oradan çıkaracaktır." Zeyd demiştir ki:  "Ben Resulullah'ın arkasındaydım Abdullah b Übeyy'in dediğin işittim, amcama haber verdim

             O da Resulullah'a söyledi

             Resulullah da haber gönderip Abdullah'ı çağırttı

             Abdullah yemin ederek inkâr etti

             Resulullah da onu doğrulayıp beni yalancı çıkardı

             Sonra amcam bana geldi, "Resulullah'ı ve müslümanları darıltmaktan ve kendine yalancı dedirtmekten başka ne elde ettin?" dedi

             Bunun üzerine beni öyle bir gam ve keder sardı ki böylesi, kimsenin başına gelmemiştir

             Derken Resulullah ile beraber bir seferde yürüdüğüm sırada idi, merakımdan başımı bükmüş gidiyordum

             O esnada Resulullah geldi, kulağımı büktü ve yüzüme güldü

             Dünyada bana bunun yerine ebediliği verseler, bu kadar sevinmezdim

             Sonra Ebu Bekr yanıma geldi ve "Sana Resulullah ne dedi?" diye bana sordu

             Ben de, "Bir şey söylemedi, yalnız kulağımı büktü ve yüzüme güldü." dedim

             "Müjd!e" dedi geçti

             Sonra Ömer yanıma geldi, o da Ebu Bekr gibi aynı şeyi sordu

             Vakta ki sabahladık, Resulullah (s.a.v) Münafıkûn Sûresi'ni okudu." Görülüyor ki bu rivayette (gelen vahiy) sûre diye ifade edilmiştir

             Tirmizî'nin başka bir rivayetinde de âyetinin nazil olduğu söylenmiştir

             Öyle anlaşılıyor ki Zeyd bu olayı bir çok defa anlatmıştır

             Herhalde bundan maksat, sûrenin inişi olacaktır

             Bu hususta diğer hadis kitaplarında ve tefsirlerde daha teferruatlı bilgiler vardır

             İbnü Cerir çeşitli rivayetleri zikrettikten sonra kısaca şunları nakleder: "Resulullah (s.a.v) haber almıştı ki Beni Mustalık kendisine karşı Hâris b Ebi Dırar kumandasında toplanıyorlar

             Resulullah bunu işitince onlara doğru yola çıktı

             Nihayet sahile doğru Kudeyd nahiyesinden Müreysi denilen su üzerinde onlarla karşılaştı

             Çarpıştılar, Allah Teâlâ Beni Müstalık'ı yenilgiye uğrattı

             Onlardan vurulanlar oldu, oğulları, kadınları ve malları ganimet alındı

             Beni Kelb b Avf b Âmir b Leys b Berk'den Hişam b Dabade isimli bir adam da yaralanmıştı

             Ensardan Ubade b Samit'in takımından bir adam onu düşman zannederek hata sonucu vurmuştu

             Derken insanlardan su almaya gelenler de suyun yanına gelmişlerdi

             Bu sırada Beni Gıfar'dan Hz Ömer'in atını çeken ücretli adamı Cehcah b Said ile Abdullah b Übeyy'in yeminli adamı Cüheyneli Sinan su yüzünden tartışıp kavga yapmışlardı

             Sinan "Yetişin Ensar!" Cehcah da "Yetişin Muhacirler!" diye bağırmıştı

             Abdullah b Übeyy de bunun üzerine öfkelenmişti

             Yanında kavminden bazıları vardı

             Henüz genç yaşta bir delikanlı olan Zeyd b Erkam da onların arasında idi

             Abdullah şöyle demişti: "Bunu yaptılar ha! Beldelerimizde bizden nefret ettiler, ama çok oldular

             Vallahi bizim düşmanlarımız olan "Celabib-i Kureyş" "Kureyş'in sürgünleri" ile durumumuz tıpkı, "Besle köpeğini yesin seni." sözünde olduğu gibidir

             Amma vallahi Medine'ye dönersek herhalde üstün olanlar o zelilleri elbette çıkarır." dedi

             Sonra da kavmine dönüp şunları söyledi: "İşte bunu siz kendiniz yaptınız

             Onları memleketinize soktunuz mallarınızı onlarla bölüştünüz

             Vallahi şimdi siz, ellerinizde bulunanı tutup sakınsanız, onlar memleketinizi terkedip giderler." Zeyd b Erkam bunu duymuştu, gidip Resulullah'a haber verdi

             O esnada Hz Peygamber savaşı bitirmişti ve yanında Ömer b Hattab vardı, "Ya Resulallah ! Abbad b Bişr'e emret onu katletsin!" dedi

             Resulullah buyurdu ki: "Nasıl olur ya Ömer! O zaman insanlar, Muhammed sahabilerini öldürüyor, diye laf ederler

             Hayır, ancak söyle "hareket edeceğimiz" ilan edilsin." Bu öyle bir saatte idi ki o saatte yola çıkmak Resulullah'ın âdeti değildi

             Verilen emir üzerine halk hareket etti

             Abdullah b Übeyy, Zeyd b Erkam'ın haber verdiğini duyunca Resulullah'ın huzuruna vardı, "Billahi öyle bir şey söylemedim." diye yemin etti

             Abdullah'ın, kavmi içinde şerefli bir yeri vardı

             Onların büyüğü sayılırdı

             Ensar içinde arkadaşlarından orada bulunanlar Abdullah'dan çekinerek ve onu müdafaa ederek, "Ya Resulullah! Çocuk, sözünde zanna kapılmış, Abdullah'ın söylediğini belleyememiş, uydurmuş olmalıdır." dediler

             Resulullah tek başına kalıp yürüdüğü sırada Üseyd b Hudayr yanına geldi, Nübüvvetle selam verdi, "Ya Resulallah! Âdet olmayan bir saatte yola çıktınız, bu saatte hiç çıkmazdınız." dedi

             Resulullah, "Duymadın mı arkadaşınız ne demiş?" buyurdu

             Üseyd, "Hangi arkadaş ya Resulullah!" dedi

             Peygamber de Abdullah b Übeyy'in ismini verdi ve "Medine'ye dönerse o güçlü zat, zayıfları oradan çıkaracakmış diye zannetmiş." dedi

             Üseyd, "O halde ya Resulullah! Dilersen onu çıkarırsın, vallahi o zayıf, sen üstünsün." dedi

             Sonra da "Ya Resulallah! Ona aldırma, iyilikle muamele et, vallahi Allah seni gönderdi, o sırada kavmi ona taç giydirmek için boncuk diziyorlardı, o seni kendisinden melikliğini almış görüyordu." dedi

             Sonra Resulullah insanlar ile o gün akşama kadar, gece sabaha ve ertesi günün kuşluk vaktine kadar yürüyüş yaptı

             Nihayet güneş eziyet vermeye başlamıştı

             Hz Peygamber insanlarla orada konaklayıverdi

             Halk yere dokunur dokunmaz uyuya kaldılar

             Hz Peygamber'in böyle yapması da, hiç kimsenin Abdullah b Übeyy lafı ile meşgul olmamaları içindi

             Sonra yine insanlarla beraber hareket etti

             Hicaz yolunu tuttu

             Nihayet Hicaz'da Bakiin tarafında bir su üzerinde konakladılar ki, o suya Nak denilmektedir

             Sonra oradan hareket buyurduğunda şiddetli bir rüzgar esmeye başlamış, halk bundan eziyet görmüş ve korkmuşlardı

             Resulullah da onlara, "Korkmayın kâfirlerin büyüklerinden birisi öldü." buyurmuştu

             Medine'ye geldiklerinde, Rifaa b Zeyd b Tabut'un o gün öldüğünü gördüler ki bu, yahudilerin büyüklerinden ve münafıkların koruyucularındandı

             İşte o zaman Abdullah b Übeyy ve onunla beraber olup onun gibi hareket eden diğer münafıkların zikredildiği bu sûre nazil oldu

             Bu sûre inince Resulullah Zeyd b Erkam'ın kulağını tuttu ve "Allah bunun kulağına vefa verdi." buyurdu

             Abdullah b Übeyy'in oğlu Abdullah'a, babasının durumu malum oldu

             Abdullah b Abdillah ki halis mümin idi

             Resulullah'ın huzuruna geldi ve "Ya Resulallah! Duydum ki, Abdullah b Übeyy'i size ulaşan bir sözünden, dolayı öldürmek istemişsiniz

             Şayet bunu yapacaksan bana emret, ben onun başını sana getireyim

             Vallahi bütün Hazrec kabilesi bilir ki içlerinde babasına benden daha fazla iyilik düşünen ve hürmet eden yoktur

             Korkarım ki bunu benden başka birisine emredersiniz, o da babamı öldürür, o vakit benim nefsim de babamın katilini halk içinde gezerken görmeye



             --- ELMALILI TEFSİR - 465 ---

             tahammül edemez, tutar vururum

             Böylece bir mümini bir kâfire bedel olarak öldürmüş olur ve bu sebeble ateşe girerim." dedi

             Resulullah, "Hayır biz ona yumuşaklıkla muamele ederiz, beraberimizde bulunduğu müddetçe iyilikle sohbet ederiz." buyurdu

             İşte o günden sonra her ne yapsa kavmi Abdullah b Übeyy'i kınarlar ve tutarlar, azarlarlar ve tehdid ederlerdi

             O vakit Resulullah bunu işittikçe Hz Ömer'e "Ya Ömer! Görüyor musun nasıl oldu, senin dediğin zaman katletseydim onun için niceleri ağıt yakardı

             O gün sana vur desem vururdun değil mi?" dedi

             Hz Ömer de elbette Resulullah'ın işi, benim işimden çok büyük ve çok bereketlidir." dedi."  Keşşaf tefsirinde nakledilir ki: "Abdullah b Übeyy'in bu şekilde yalanı ortaya çıkınca kendisine "Senin hakkında şiddetli âyetler nazil oldu, hemen Resulullah'a git senin için af dileyiversin." denilmişti

             Fakat o başını bükmüş, sonra da "Bana iman etmemi emrettiniz, iman ettim

             Malımın zekatını vermemi emrettiniz, zekat verdim, artık Muhammed'e secde etmemden başka bir şey kalmadı." demişti

             Bunun üzerine âyeti nazil oldu

             Ondan sonra da Abdullah fazla yaşamadı, bir kaç gün içinde hastalandı ve öldü."  Münafıkların Hz Peygamber'e Resulullah demeleri, "Onlar yeminlerini siper edindiler" âyetince dıştan gösterdikleri şehadeti korumak için bir siperdir

             İnfidad, sökülüp dağılmak demektir

             Ensar Hz Peygamber'e ve Muhacirler'e yardım ettikleri için münafıklar, bütün Ensar kendilerinden imiş ve onlar nafaka vermezse Peygamber'in yanındakiler dağılıverecekmiş gibi farz ederek öyle söylüyorlar ve söylerler

             Halbuki göklerin ve yerin hazineleri Allah'ındır

             Bütün rızık hazineleri O'nundur

             Rızk O'na aittir

             O dilediğine verir, dilediğininkini kısar

             Onlar yardım etmemekle rızık kesilmiş olmaz

             Allah verecek olunca onlar vermemezlik edemezler

             Ve lakin münafıklar anlamazlar

             Cehaletlerinden dolayı ilâhî işleri anlamazlar da öyle kâfirane sözler söylerler</anlam>
         <adet>3</adet>
    </dua>
	
</dualar>