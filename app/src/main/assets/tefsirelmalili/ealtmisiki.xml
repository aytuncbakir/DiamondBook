<?xml version="1.0" encoding="utf-8"?>
<dualar>
  
     <dua id="1">
         <baslik>b</baslik>
         <arapca>a</arapca>
         <turkce>t</turkce>
         <anlam>2-Öyle haberdardır ki bilir yeryüzüne ne giriyor, yerkürenin içine çevresinden ne sokuluyor, mesela neler yağıyor, neler gömülüyor, neler ekiliyor, neler saklanıyor

             Ve ondan ne çıkıyor, ne dışarı çıkıyor? Hayvanlardan, bitkilerden, madenlerden, buhardan kokulardan, hararetten, soğukluktan ve başka şeylerden neler içinden dışına çıkıyor

             Ve gökyüzünden ne iniyor; mesela yağmurdan, kardan, şimşekten, yıldırımdan, taştan, akan yıldızdan, aydınlıktan, hararetten ve diğer maddi ve manevî güçlerden ve meleklerden neler yerküreye iniyor

             Ve gökyüzüne ne çıkıp yükseliyor

             Mesela, ne gibi buharlar, ne çeşit gazlar, ne gibi maddeler, güçler, melekler, ruhlar, dualar, götürüp taşıyanlar, yankılar semaya yükselip çıkıyor

             Kısacası hem yerin, hem göğün karşılıklı olarak gelir ve gider bütçelerini sadece bütün kalemleriyle değil, bütün tahakkuklarıyla da tamamen bilir ve hepsinin önünü, sonunu o şekilde idare eder

             Hem O öyle rahîm, öyle bağışlayıcıdır

             Hakîm, her şeyden haberdar olduğu gibi, rahîm ve bağışlayıcıdır da

             Hamd edenlere rahim, rahmetli; kusur edenlere bağışlayıcıdır

             Bu sebeble de dünya va ahirette hamd O'nundur

             Burada bu "Esma-i Hüsnâ'nın zikredilmesi, ahiretin mümkün olabilirliğini kolay tasavvur ettirmek içindir



             3-5- Öyle olmakla birlikte inkâr edenler, yani Allah'a o şekilde hamd etmeyip o sıfatlarını ve ahiret kudretini inkâr edenler dediler ki.

             buradaki "vav" yemin vavıdır

             Bu ifade kelimesinin sıfatıdır

             Taberi'nin beyanına göre, "gayb"dan maksat, insanların henüz bilmedikleri mümkinat (olabilir şeyler) tır ki, gerek hiç yaratılmamış olsun, gerekse yaratılmış da henüz kimse bilmemiş olsun

             Burada bu nitelikle niteleme iki nükte, iki ince mânâ ifade eder

             Birisi geleceği haber verilen "saat"in, yani kıyamet gününün ne zaman geleceğini yalnız O'nun bildiğini anlatır; birisi de dağılmış parçaların toplanmasını uzak görerek, imkân dahilinde görmeyerek onu inkâr edenlere cevap noktasını gösterir

             Bunun benzeri Kaf Sûresi'nde "Fakat yeryüzünün onlardan neyi eksilttiğini biz mutlak biliriz." (Kaf, 50/4)dir

             Yani ilmi böyle olan habîr, her şeyden haberdar, ve hakîme bu nasıl imkânsız olur? Ne göklerde, ne yeryüzünde zerre ağırlığı, yani en küçük karınca miktarı, ufak bir mikrop veya molekül O'ndan uzak kalmaz, ilminden kaçmaz ve ne o zerre ağırlığından daha küçüğü, atom, elektron, bir tek parça, parçalanmayan en küçük parça derecesinde en küçük sonsuz ne de daha büyüğü, tamamına varıncaya kadar hiçbiri O'nun ilminden gaib olmaz

             Hepsi huzurunda apaçık bir kitaptadır

             Tefsir bilginlerinin çoğu burada "Kitab-ı Mübin"i, "Levh-i Mahfuz" diye tefsir etmişlerdir

             Fakat bunun "Yaş ve kuru hiçbir şey müstesna olmamak üzere hepsi apaçık bir kitaptadır." (En'am, 6/59) âyetinde olduğu gibi, doğrudan doğruya ilâhî ilmi anlatıyor olması daha açıktır

             Yani gaib ve hazırı ile bütün kainat, Allah'ın huzurunda apaçık bir kitap gibi açık, malum, besbellidir

             Buradaki yukardaki fiiline bağlı ve O'nun hikmetini beyan içindir

             Yani Allah'ın, o iman edip salih ameller işleyenlere mükafat vermesi için muhakkak o saat gelecek..

             O halde sözün özü şu oluyor: Hikmet o saatin gelmesini gerektiriyor

             Hem gaybı, hem de büyük küçük, gizli aşikar, bütün parçaları ve bütünüyle tüm kainatı kuşatan kamil, mükemmel bir ilim var, bütün onları yoktan var eden kudret de var

             O halde o saat neden gelmesin?

             6-Elbette gelecek, bu önün bir sonu olacak, müminlere mükafat, kâfirlere ceza verecek, kâfirler onu inkâr ediyorlarsa da onlara karşılık Kendilerine ilim verilenler, Resulullah'ın sahabeleri ve ümmetinden onların izince gidenler veya ehli kitap bilginlerinden ilmiyle amel edip de imana gelenler sana Rabbından indirileni, yani Kur'ân'ı görüyorlar ki o sırf hak hem de "Çok güçlü ve övgüye lâyık olan Allah'ın yoluna götürür." Azîz, çok izzetli, çok onurlu, kahreder de aslâ mağlub edilmez

             HAMÎD: O hamdin sahibi, dünyada ve ahirette hamd kendisinin hakkı olan yüce Mahmud'un yolunu gösteriyor

             Doğrudan doğruya caddeyi gösteriyor

             O yüksek izzet ve hamdi duyuruyor

             Ona ermek zevkini veriyor

             Yolunu da bildiriyor



             7-8-Böyle iken, O inkâr edenler, âyetlerimizi hükümsüz bırakmak için çalışan, yarışan kâfirler dediler

             Kureyş kâfirleri peygamberlik ile alay yollu aralarında demişlerdir ki "Size bir adam gösterelim mi?..." Hayır, doğrusu ahirete inanmayanlar uzak sapıklık ile azab



             --- ELMALILI TEFSİR - 372 ---

             içindedirler

             Onun için öyle saçma sapan konuşuyorlar

             Ahirete imanı olmayanların, ahirette görecekleri azabtan başka dünyada da vicdanları azab içindedir

             Çünkü dünyanın faniliği görüldüğü için, ahiret inançları olmayanların kötümser olmaları tabiidir

             Sonu hakkında kötümser olan vicdanların ise, azab içinde bulunduğunda şüphe yoktur

             Ancak ölümü kendisi için kurtuluş saydıracak bir azab içinde olursa bu başkadır

             Peygambere karşı o saçma sapan sözleri söyleyen kâfirler de böyle telaş ve şaşkınlık içinde idiler

             Bu şekilde bu "ıdrab" (Sözün akışın değiştirerek öncekinden bir başkasına geçme), Allah tarafından o kâfirlerin hallerini beyan ile sözlerini hükümsüz bırakmaktır



             9- Kör mü onlar? O göklerden ve yeryüzünden önlerine ve arkalarına bakmazlar mı? Nasıl bir şekilde bulunuyorlar? Dilersek biz onları yere geçiriveririz

             Bir sarsıntı ile yerin yarılıvermesi bir anlık bir iş veya üstlerine göklerden parçalar düşürüveririz

             Bununla için de bir göktaşı parçaları veya bir yıldızın yeryüzüne çarpıvermesi yeterlidir

             Bu tehdid cümlesi, arada parantez arası cümlesi gibidir

             Şüphesiz ki onda, o göğe ve yere bakıp da önünü ardını düşünmekte mutlak bir âyet bulunur

             Bir delil, açık bir alamet bulunur ki, Allah'ın kudretini ve Peygamber'in dediğini ve gerçekten didik didik dağıldıktan sonra da yeni bir yaratmanın mutlak olduğunu ve bu yaratılmanın boş bir oyuncaktan ibaret olmayıp bu dünyanın bir ahireti bulunduğunu anlatır

             Fakat herkes için değil Allah'a dönen her kul için "inabe" eden, yani tutuculuktan vazgeçip Hakk'a dönen her kul için

             Buna tarihten güzel bir örnek vermek üzere buyuruluyor ki:  Meâl-i Şerifi

             10- Andolsun ki, biz Davud'a tarafımızdan bir fazilet verdik

             "Ey dağlar! Onunla beraber tesbih edin." dedik ve bunu kuşlara da (emrettik) ve ona demiri yumuşattık

             11- Bol bol zırhlar yap ve biçimlemede ölçüyü gözet dedik

             Siz de iyi işler yapın, çünkü ben her yapacağınızı gözetiyorum

             12- Süleyman'ın emrine de rüzgarı verdik

             Sabah gidişi bir aylık, akşam dönüşü bir aylık yol idi

             Erimiş bakır menbaını da ona sel gibi akıttık

             Hem Rabbi'nin izniyle elinin altında cinlerden de çalışan vardı

             Onlardan da kim emrimizden dışarı çıkarsa ona ateş azabından tattırırdık

             13- Onlar, ona mihrablar, timsaller (heykeller) ve havuzlar gibi çanaklar ve sâbit kazanlardan her ne isterse yaparlardı

             Çalışın ey Davud hanedanı, şükür için çalışın

             Ama kullarım içinde şükreden azdır

             14- Ne zaman ki Süleyman'a ölümü hükmettik, cinlere onun ölümünü sezdiren olmadı

             Yalnız bir güve böceği yere dayandığı asâsını yiyordu

             Bu sebeple Süleyman yere yıkılınca ortaya çıktı ki, cinler eğer gaybı bilir olsalar o zilletli azab içinde bekleyip durmazlardı



             10- Şanıma yemin ederim ki, Davud'a, en güzel "inabe" etmiş olan Davud (a.s.)'a verdik

             Bizden, bizim tarafımızdan, yani gelişi güzel değil, yüce Allah'ın azametini ayrıca bir özellikle ifade eden sırf ilâhî bir bağış, olağanüstü bir mucize olarak bir ihsan, o zamana kadar peygamberlere verilenlerden fazla bir âyet, bir nimet verdik

             Şöyle ki: Ey dağlar! Dedik

             Onunla birlikte zikir yapın, ötün, çınlayın siz de ey kuşlar, Enbiya Sûresi'nde geçen "Dağları ve kuşları Davud ile birlikte tesbih etmek üzere boyun eğdirmiştik." (Enbiya, 21/79), Sâd Sûresi'nde gelecek olan "Gerçekten biz dağları kendisine râm eyledik ki bunlar akşamleyin ve kuşluk vakti onunla birlikte durmayıp tesbih ederlerdi

             Toplanıp gelen kuşları da

             Herbiri ona dönücü idi." âyetleri (Sad, 38/18,19) bunun tefsiri demektir.Yani Davud'a öyle güzel bir ses, öyle şanlı bir eda verilmiştir ki akşam, sabah tesbih ettikçe onun sesine bütün dağlar ve kuşlar katılırlar, çınlar öterlerdi

             Demek ki güzel sesle nağmeler Davud'un özel bir üstünlüğü, kuşları dahi başına toplayan bir mucizesi olmuştu

             Bu mânâ iledir ki, Davudî ses meşhur olduğu gibi, Davud'un Mezamir'i (Zebur'un Sûreleri) de meşhurdur

             Bu güzel sanatı, İslam'da kesin olarak kınanmış bir sanat zannedenler olmuştur

             Fakat bilmek gerekir ki, kınanmış olan fasıklığa yol açan nağmelerdir

             Yoksa Kur'ân okunurken, tertil (Kur'ân'ı usulüne göre okuma) ve sesini güzelleştirme emrolunan bir şeydir

             Bu konuda sahih hadis kitaplarında birçok hadisler vardır

             Birçokları "gına"nın yani musikînin etkisini ruhanî zannederler

             Böyle bir zan, ruhu hava zannetmektir

             Ses bir hava titreşimi olduğu için, müziğin doğrudan doğruya verdiği etki ve heyecan, bir öpücük zevki gibi cismanî ve sinirsel bir etkidir

             "Teganni" yani bir parçayı makamla okuma, ancak bir kelimenin, bir sözün mânâsını ruha duyurmaya hizmet etmesi itibarıyladır ki ruhanî bir değer alabilir

             Fasıklar hep şehvete yönelen konularla cismanî heyecan aradıkları için, mânâyı öldürerek sadece sinirlere basan kuru nağmelerle cismanî etki arar

             Bu ise ruhanî şuuru terbiye değil yok eder

             Belki fasık için tamamıyla kendinden geçip hiçbir şey hissetmeyerek mest olmak bir zevkdir

             Fakat dinin, şeriatın vermek istediği zevk bu değil, güzel mânâlı, mukaddes şuurlu bir hayat yaşatmaktır

             Şeriat istiyor ki, Kur'ân okunurken ses güzelleştirilsin, makamla okunsun, ancak ifadenin metnini bozarak, mânâyı unutturarak kuru ses izleyen fasıkların bestesiyle ve nağmeleriyle değil, sözlerin tecvidini, fasihliğini bozmayarak mânâsının, belagatının (iyi, güzel, pürüssüz söz söyleme) incelikleriyle duyurarak şuurlu bir hayat yaşatacak olan bir seda ile okunsun ki, buna Peygamberin hadisinde "lühûn-ı Arap" denmiş, kırâet ilminde "Tecvid" diye tarif olunmuştur

             Bu suretle biz Kur'ân okunurken Hz

             Davud'un mucizesini yaşamış oluruz

             Nitekim Kur'ân'ı güzel okuyan hakkında "Davud ehlinin mizmarlarından bir mizmar verilmiştir" diye övülmüştür

             Hz

             Davud'un dağları boyun eğdiren, uçan kuşları durduran mucizesi de kuru bir ses oyunundan ibaret, kuru bir terenmüm değil, ruhtan kopup Allah'a arz olunan kutsama ve tesbihler idi

             Nitekim bu mânâyı belagatla ifade için onunla birlikte dağlar, akıllılar gibi gösterilerek, "Ey dağlar" diye seslenilerek "Kuşlar" kelimesi onun mahalline atfedilmiştir

             Dağlar, kuşlar böyle emrine râm edildiği gibi, ve ona demiri de yumuşattık

             Tefsir bilginleri bunu şöyle tefsir ediyorlar: Kızdırmaya ve dövmeye muhtaç olmaksızın elinde bal mumu gibi dilediği şekle koyuverdi

             Fahruddin Razî der ki: "Allah'ın kudretine göre bunu uzak bir ihtimal olarak görmemelidir." Çünkü görülüyor ki ateşte öyle yumuşuyor, öyle çözülüyor ki, yazı yazılan mürekkep haline geliyor

             O halde aklı başında olanlardan kim onu ilâhî kudrete göre uzak görür? Gerçi bazı insanlar bundan maksadın, ateş ile ve alet kullanmakla demir eritmeyi buldu ve ortaya çıkardı demek olduğu kanaatine varmışlardır

             Fakat bu doğru değildir

             İnancının zayıflığı ve Allah'ın kudretine itimatsızlığı onu bu düşünceye sürüklemiştir

             Böyle olmakla birlikte âyetin bu mânâya da ihtimali yok değildir

             Demirin bulunması ve eritilmesi daha eski olsa gerektir

             Fakat onu mum gibi dilediği şekle koyarak elbise dokuyacak derecede hassas sanayi uygulamak Davud (a.s.)a nasib olmuş bir sanattır

             Nitekim Enbiya Sûresi'nde Biz ona sizin için, savaşınızın şiddetinden korumak için giyecek sanatını öğrettik.." (Enbiya, 21/80) buyurulmuştu ki, bundan bu sanatın daha sonrakilere de yadigar kaldığı anlaşılıyor

             Çünkü âyetteki "sizin için" ifadesi Muhammed ümmetinedir

             Burada ise bu hikmet şöyle ifade olunuyor



             11- Yap diye, bol bol, geniş geniş zırhlı elbise parçalarını birbirine ölçülü biçimde tak

             Dokunuşunu ve biçimini iyi ölç, biçiminde maharetli ol, iyi biçime yatır

             Deniliyor ki, yüce Allah'ın bu sanatı övmesinin hikmeti şudur: Bu sanatta "Savaşınızın şiddetinden sizi korumak." (Enbiya, 21/80) buyurulduğu üzere, Allah katında muhterem olan insanlığı öldürülmekten korumak ile ruhu koruma vardır

             Onun için bunu yapan, kılıç vesaire gibi saldırı silahı yapanlardan daha hayırlıdır

             Dünyada fazla bir silah buluşu yapan ve onu kullanmasını bilenler insanlığa bir bakımdan yararlı iseler, ondan korunma vasıtasını bulanlar barışa ve iyiliğe hizmet ettikleri için daha çok yararlıdırlar

             Bu sebeple buyuruluyor ki hem salah ile çalışın, iyi bir iş yapın

             Burada "yap" denilmeyip de "yapın" denilmesi dikkate değerdir

             Bu fiilin öznesi yerine kullanılan çoğul zamiri, Davud ile birlikte beraberinde bulunanların yerine kullanılmıştır, diye söylemişler ise de biz bunun, "Savaşınızın şiddetinden sizi korumak." (Enbiya, 21/80) gibi hikayenin bir ibreti olmak üzere Muhammed ümmetine sesleniş ile bir ek cümle olduğu kanaatindeyiz ki, şöyle

             demek olur: Siz de ey Muhammed ümmeti, iyilik ve barış ile çalışın, daha güzel işler yapın

             Çünkü ben ne yapacağınızı gözetiyorum, her ne yaparsanız görürüm

             Yani ona göre mükafatını veririm



             12- Süleyman'a da rüzgarı, râm ettik, emrine verdik

             Deniliyor ki Süleyman (a.s.)ın emrine verilen özel bir rüzgardı

             Bildiğimiz bütün rüzgarlar değildi

             Çünkü onlar ihtiyaç zamanlarında herkesin yararı içindir

             Onun için bütün kıraatlarda bu "Rüzgar" kelimesi tekil okunmuş, hiç birinde "Rüzgarlar" okunmamıştır

             Yani Süleyman (a.s.) isterse bütün âlemin rüzgarını tutabilirdi demek değil, havanın bir akıntısına yön verebilir, onunla dilediği yere gidebilirdi

             O bir rüzgardı ki sabah gidişi bir ay akşam dönüşü de bir ay

             Şer'an bir günlük yol altı saat olduğuna göre, otuz kilometre itibar edilirse, gidişi dokuz yüz kilometre, gelişi de dokuz yüz kilometre olarak bin sekiz yüz kilometre kateder

             Burada "Sabah gidişi"nin zamiri "riyh" rüzgardır denilmiş

             Onun gidişi diye, Süleyman'dır denilmemiş olduğuna göre, yalnız rüzgarın hızı gösterilmiş demek olur

             Süleyman (a.s.) bununla balon gibi mi, yoksa uçak gibi mi giderdi, orasını Allah bilir

             Seyretti heva üzere denir taht-ı Süleyman  Ol saltanatın yeller eser şimdi yerinde

             Hem ona, yani Süleyman'a "Kıtr", yani erimiş bakır pınarını sel gibi akıttık

             Yani madenden su akar gibi akıttık

             Kâdî Beydavî, bunun Yemen'de olduğunu kaydetmiştir

             Alûsî de şu rivayetleri kaydediyor: İbnü Münzir, İkrime'den şöyle rivayet etmiştir: "Yüce Allah bakırı üç gün su gibi akıttı" dedi

             "Niçin" denildi, "bilmem" dedi

             İbnü Ebî Hatim de Süddî'den şöyle rivayet etmiştir: Ona üç gün bakır madeni akıtıldı

             Behir'de de İbnü Abbas, Süddî ve Mücahid'den şöyle nakledilmiştir: Demişler ki üç gün üç gece akıtıldı ve Yemen'de idi

             Mücahid'den bir rivayette de bakırın Sana'dan aktığı, ayda üç gün aktığı da söylenmiştir

             Biz bununla, ilâhî bir ihsan olan ilim ve sanatla akıtılmış olmasını daha önemli görüyoruz

             Cinden de, tekili cinnî olan cin, bizim açıklayamayacağımız gizli yaratıklardır

             En'am Sûresi'ndeki "Biz her peygambere de insan ve cin şeytanlarını böylece düşman yaptık" (En'am, 6/112) âyetine bkz

             Cinden denilmekle anlaşılıyor ki hepsi değil bazı cin

             Rabb'ının izniyle, yoksa cin insana çalışmaz

             "Onlardan her kim emrimizden saparsa..." Bu cümle cinlerin de mükellef olduklarına bir uyarıdır

             Bununla birlikte Hz

             Süleyman'a çalışan cinlerin bir parça sapınca ve kayınca yanacak şekilde ateş kenarında, şiddetli bir baskı altında çalıştıklarına da işarettir



             13-14-Burada cinlerin sanatın sırlarını bilen birer sanatkar oldukları da şundan anlaşılıyor Onlar ona ne isterlerse yaparlardı

             Mihrablar ve heykeller

             MİHRAB: "Mif'al" alet ismi ölçüsü olduğu gibi, bir de "midrar" gibi mübalağa (abartma) kipi olur ki, mihrabın esasen bu mânâdan alındığı söyleniyor

             Keşşaf'ta denilir ki: Meharib, bayağılıktan korunmuş ve uzak olan şerefli meskenler ve oturulacak yerler demektir

             Bunlar onur ve haysiyetle korunduklarından ve savunulduklarından dolayı, "Meharib" ismi ile isimlendirilmiştir

             Gerçi burada meharib, mescitlerdir diye de tefsir olunmuştur."Temasil" timsal kelimesinin çoğuludur

             Timsal, canlı veya cansız bir şeyin biçimine benzer yapılan herhangi bir şekildir

             Burada "temasil" melekler, peygamberler ve salih insanların şekilleridir denilmiştir

             Halk görsün de onlar gibi ibadet etsinler diye mescitlerde bakırdan, piriçten, sırçadan, mermerden bunların şekilleri yapılırmış

             Böyle heykeller yapılmasına Süleyman (a.s.) nasıl izin verdi? diye sorabilirsin

             Cevaben derim ki: Tasvir yalan ve zulüm gibi aklın kötü gördüğü şeylerden değildir

             Böyle olanlarda şeriatlerin birbirinden farklı hüküm getirmeleri mümkündür

             Ebü'l-Âliye'den rivayet olunduğu üzere, o zaman resim yapmak haram kılınmamıştı

             Bununla birlikte heykellerin hayvan suretinde olması şart değildir

             Ağaç gibi cansız resimleri olması da caizdr

             Onun için Razî, yalnız "nükuş" demekle yetinmiştir

             "havuzlar gibi canaklar." CİFAN: Çanak mânâsına "cefne" kelimesinin çoğulu, CEVAB da büyük havuz mânâsına " cabiye"nin çoğuludur

             "Sâbit kazanlar."  KUDÛR, "Kıdr" kelimesinin çoğuludur

             Kıdr, gerek topraktan ve gerek başka bir madenden çömlek, tencere ve kazan gibi içinde yemek pişen kapdır

             RASİYAT, yerinden kalkmaz, ağır ve sabit mânâsına "Rasiy" veya "Râsiye"nin çoğuludur

             Demek ki çok yemekler pişiriliyor, pek büyük sofralar kuruluyormuş

             Çalışın ey Davud ailesi, o büyük şükür için çalışın

             Yani o büyük nimet ve refah içinde tenbelliğe zevk ve eğelenceye dalmayın, çalışın

             Hem çalışmanız, bu nimetlerin şükrünü eda etmek, her birini yerinde harcayarak Allah Teâlâ'ya daha güzel amellerle kulluk eylemek için olsun ki "Andolsun şükrederseniz elbette sizin (nimetinizi) artırırım." (İbrahim, 14/7)

             Bununla birlikte kullarım içinde çok şükreden azdır

             ŞEKÛR, çok şükreden, bütün gücünü şükretmeye harcayan, kalbi, dili ve diğer organları hem itikad, hem itiraf, hem çalışmakla ve çoğu zamanlar da şükür ile meşgul olandır

             İbnü Abbas'tan bir rivayette: Bütün durumlarında şükredendir

             Neml Sûresi'nde geçtiği üzere "Ey Rabbim! Bana, ana ve babama lutfettiğin nimetine şükretmemi ve senin razı olacağın iyi işler yapmamı bana ilham et

             Rahmetinle beni de salih kullarının arasına sok." (Neml, 27/19) duasını vird edinmiş olan Süleyman (a.s.), o az olan şekur kullardandır

             Rivayet olunuyor ki Hz

             Ömer bir adamın "Allahım beni o azdan kıl" diye dua ettiğini duymuş: "Bu nasıl dua!" diye sormuş

             O zat, "İşitiyorum ki, demiş, Allah "Kullarım içinde şükreden azdır" buyuruyor

             Beni de azlardan kılmasını istiyorum." Bunun üzerine Hz

             Ömer "Herkes Ömer'den daha bilgili" demiş

             Burada "arz", yeryüzünün ismi değil, fiilinden "ekl" ölçüsünde mastardır

             Erda adındaki böceğin fiili, yani ağaç kurdu denilen bir nevi güvenin yemesi, kırkması mânâsınadır deniliyor, bir güve böceği demek olur

             Süleyman (a.s.)ın ölüm şekli hakkında türlü rivayetler varsa da biz onları bir yana bırakıyoruz

             Allah Teâlâ'ya inabe'si (dönmesi) güzel, nimetlerine şükrü ile hep bahtiyar olan Davud ve Süleyman (a.s.)ın hallerini beyandan sonra, nankörlükte bulunanlara örnek olmak üzere, Sebe' kavminin hali hikaye olunarak buyuruluyor ki:  Meâl-i Şerifi

             15- Andolsun ki Sebe' kavmi için oturdukları yerde bir ibret vardı: Sağ ve soldan iki bahçe! (onlara): "Rabbinizin rızkından yiyin de O'na şükredin, ne güzel bir belde ve çok bağışlayıcı bir Rab!" (denildi)

             16- Fakat onlar (şükürden yüz çevirdiler) bakmadılar

             Biz de üzerlerine Arim selini salıverdik ve o güzelim iki bahçelerini buruk yemişli, ılgınlık ve içinde biraz da sidir ağacı bulunan iki harap bahçeye çevirdik

             17- Bunu onlara nankörlüklerinin cezası yaptık ve biz hep böyle çok nankör olanları cezalandırırız

             18- Biz onlarla o bereket verdiğimiz memleketler arasında, sırt sırta şehirler meydana getirmiştik

             Ve onlar da muntazam gidiş geliş düzenledik

             (Onlara): Buralarda gecelerce ve gündüzlerce emniyet içinde gezip yürüyün (dedik)

             19- Buna karşı onlar: "Ey Rabbimiz! Seferlerimizin arasını uzaklaştır" dediler ve nefislerine zulmettiler

             Biz de onları efsanelere çevirdik ve tamamen didik didik dağıttık

             Şüphesiz ki bunda çok şükredecek her sabırlı için elbette ibretler vardır

             20- Yine yemin ederim ki, İblis onlar hakkındaki zannını hakikaten doğru buldu da içlerinde müminlerden ibaret bir gruptan başkası ona uydular

             21- Halbuki İblis'in onlar üzerinde hiçbir saltanat kudreti yoktu

             Fakat biz ahirete imanı olanı belli edecek, ondan şüphe içinde bulunandan ayırt edecektik

             Öyle ya Rabb'in her şeyi gözetleyendir



             15- Sebe' kavminin evlerinde, yukarıda açıklandığı üzere ataları Sebe' b

             Yeşcüb b

             Ya'rub b

             Kahtan'ın adıyla yâd olunan Sebe' kavmi Neml Sûresi'nde hikayeleri geçtiği üzere önceleri güneşe taparlarken, Belkıs idaresinde Hz

             Süleyman'a itaat ederek memleketlerini kurtardıktan başka, ilerlemişlerdi de

             Meskenleri, merkezleri Yemen'de Me'rib şehri idi ki, Sebe' ona dahi denilir

             Bunların meskenlerinde kendileri için bir ayet, bir ibret olmuştu, bu ayet, zikrolunacak iki cennet zannedilebilirse de Keşşaf'ın hatırlattığı



             --- ELMALILI TEFSİR - 373 ---

             üzere yalnız o değil, hikayelerinin tamamıdır

             Şöyle ki Sağ ve soldan iki cennet, iki taraflı bağlar, bostanlar, hal dili ile diyorlardı ki Rabbınızın rızkından yiyin de O'na şükredin

             Bu nimetin değerini bilerek ona göre ibadet edin, çünkü beldeniz hoş bir belde, son derece şirin bir belde, Rabbiniz, bağışlaması çok bir Rabdır

             Onun için şükrünü bilin de iyi hizmet edin

             Çok güzel bir tesadüftür ki "Hoş bir belde" ifadesi ebced hesabıyla İstanbul'un fethine tarih düşmüştür

             (857) Molla Cami rahmetlinin bir hediyesi olmak üzere meşhurdur ve bilinmektedir



             16-17- Fakat onlar, o Sebe'liler yüz çevirdiler

             Rivayete göre on üç peygamberleri kendilerini davet ettikleri halde şükürden kaçındılar, hizmetine bakmadılar

             Biz de üzerlerine "Arim" selini salıverdik

             Arim seli, Ebülfida, tarihinde "Bu seddi (barajı) Me'rib yurdunda Sebe' b

             Yeşcub yapmış ve ona yetmiş kadar çay akıtmış ve uzak vadilerden selleri celbeylemiş idi" der

             Alûsî'de de, Keşşaf'ta da denilir ki: "Bu sed (baraj) Belkıs'ın yaptığı sedd idi ki, iki dağın arasını taş ve zift ile kapatarak kaynak ve yağmur sularını biriktirmiş ve sulama için gereği kadar haklar bırakmıştı." Alûsî'nin nakline göre, seddin arkasına suyu hapsedip, tutup, birbiri üzerine çeşitli kapılar ve önüne nehirlerinin sayısınca on iki havuz yapmıştı

             Bir rivayette bu barajı Yemen kabilelerinin babası olan Hımyer'in yaptığı söylenmiş, bir rivayette de büyük Lokman b

             Âd'ın yaptığı ve taşlarını kalay ve demirle perçinlediği ve bir fersah kare olduğu söylenmiştir

             Bu rivayetlerin hepsinin alınmasında bir çelişki yoktur

             Önce Sebe'in başlamış olması, sonra Hımyer'in, sonra Lokman'ın ve Zülkarneyn'in daha sonra da Belkıs'ın peşpeşe çeşitli inşaat ve tamirlerde bulunmuş olmaları pek ala düşünülebilir

             acı, kekre veya buruk "esl" ağacı, tarafe veya tarfâdan bir çeşit, büyük bir çeşit diye tefsir ediyorlar

             Kamus tercümesinde "tarfâ" ılgın ağacı ve "esl" onun acı ılgın denilen iri kısmı diye zikredilmektedir

             "Sidir" Arabistan'ın en makbul ağaçlarından olmak üzere m eşhurdur

             Meyvesine "nıbk" ve "Arabistan kirazı" denildiği Kamus tercümesinde yazılıdır

             Ezherî demiştir ki: Sidir ikidir

             Birisinden yararlanılmaz ve yaprağı yıkamalara yaramaz

             Meyvesi kekredir, yenmez, "dâl" denilen budur

             Bir kısmı da su üzerinde biter, meyvesi "nıbk"dır

             Yaprakları yıkama özelliğine sahiptir

             Unnab ağacına benzer

             "Onların iki bahçesini buruk yemişli..

             İki bahçeye çevirdik." Burada ikinciye "cenneteyn" denilmesi müşakele ve tehekküm içindir

             Türkçede bilinen bir atasözü vardır

             "Bakılırsa bağ olur, bakılmazsa dağ olur." Bu küfrandadır

             Yani nimete nankörlüklerinden dolayı



             18- Hem onlarla o mübarek kıldığımız, içlerine bereket verdiğimiz kasabalar arasında, sırt sırta kasabalar yapmıştık

             O "bereketli kasabalardan maksat, Şam diyarıdır." Katade'den rivayet olunduğu üzere, yani sırt sırta bitişik diye tefsir edilmiştir

             Ve onlarda, yani o kasabalarda yolculuğu belirli bir miktar üzere tertib ve tanzim etmiştik

             Her biri yolcu için birer istasyon ve birer merhale halinde idi; birinden çıkan azık taşımadan ve açıkta yatmadan ve tehlike görmeden diğerine gidebilirdi

             Öyle ki O sırt sırta kasabalar içinde geceler ve günlerce emniyet ve asayiş ile gidin gezin, öyle muntazam, öyle emniyetli idi

             Demek ki yalnız Sebe' değil, Yenen'den Şam'a kadar Arabistan baştan başa böyle bayındırmış ki, bu çok dikkat çekicidir



             19- İşte bu nimete karşı da onlar nankörlük ederek ey Rabbimiz dediler, bizim bu seferlerimizin arasını uzaklaştır

             İsrailoğullarının hayır olan "A'la"yı, (daha değerli) "edna" (daha değersiz) ya değişmek istedikleri gibi, bunlar da bayındır olmasından rahatsızlık gösterdiler, onların ortadan kalkıp, aralarına uzun mesafelerin, sahraların girmesini istediler

             Bunu gerçekten böyle sözlü olarak istemiş olmaları düşünülür ise de yaptıkları nankörlük ve isyan durumları ile istemiş olmaları da zannedilir

             Öyle dediler ve nefislerine zulmettiler, kendilerine yazık ettiler

             Çünkü belalarını aradılar biz de kendilerini efsanelere, masallara çevirdik

             Denilir ki ciddî bir süvari, iki aydan fazla bayındır yer ve kasabalardan giderdi ve dört aylık mesafeden ahali bir diğerinden ateş alabilirdi

             Ve didik didik darmadağınık ettik

             Gassan, Şam'a katıldı, Enmar Yesribe, Cüzam Tihame'ye, Ezd Uman'a katıldı

             Şüphesiz ki bunda, Sebe'in zikrolunan bu hikayesinde elbette âyetler var, ibret alınacak delaletler var

             Çok şükredecek her çok sabırlı için, yani çok şükredici olmak için çok sabırlı olmak lazımdır

             Ve işte böyle çok sabırlı olup çok da nimetlere eren ve çok şükredici olan kimseler için, bu Sebe' hikayesinde önemli ibretler vardır

             Heva ve heveslerini frenleyip zahmetlere, meşakketlere tahammül ederek görev ve ibadetlerine çalışan sabırlı kimseler, memleketlerini Allah'ın yardımıyla cennet gibi imar eder nimetlere ererler

             Allah'ın pek az olan şükredici kullarından olmak isteyenler de, o nimetlerle azmayıp yine sabır ve sebat ile şükrüne gayret edip, sabırla çalışacak olan sabredenlerin ve çaba sarfedenlerin içinde yer alırlar



             20-21- Yine yemin ederim ki, İblis onlar, yani Sebeli'ler ve Âdemoğulları aleyhinde zannını doğru çıkarttı

             "Ey Rabbim! Beni azdırdığın şeye karşılık, ben de andolsun yeryüzünde onları herhalde süsleyeceğim (onları kendilerine hoş göstereceğim), onların hepsini toptan mutlaka azdıracağım

             Ancak onlardan ihlasa erdirilmiş kulların hariç" (Hıcr, 15/39,40) demiş olan İblis dediğini gerçekleştirdi

             Onun için halis müminlerden ibaret bir zümreden başkası o İblis'e tabi oldular, ardınca sürüklendiler

             Bu sürükleniş de onun gücünden değil, kendilerinin ahirete imansızlıklarındandır

             Çünkü Allah Teâlâ imanı olanla olmayanın ahiretini ayırmıştır

             Onun için, o ardınca gidiş esas itibarıyla şeytanın üstün gelmesinden değil, Hak'kın emrinin ve iradesinin üstün gelmesindendir

             Yoksa Allah'ın iradesinin aksini gerçekleştirmek kimin haddine

             Her şeye karşı koruyucu, muhafız hakim ancak rabbin Allah'dır

             "Rabb'in her şeyi gözetleyendir." Onun için hiçbir şeyden korkmayarak: Meâl-i Şerifi

             22- De ki: "Allah'ı bırakıp da tanrı saydığınız putlarınıza istediğiniz kadar yalvarın

             Onların ne göklerde, ne yerde zerre kadar güçleri yetmez

             Onların, bunlarda bir ortaklığı da yok

             Allah'ın da onlardan bir yardımcısı yoktur."  23- Allah'ın huzurunda şefaat da fayda vermez

             Ancak izin verdiği kimseninki müstesna

             Nihayet kalblerinden dehşet giderildiği zaman "Rabbiniz ne buyurdu?" derler

             (Şefaat sahipleri de): "Hakkı söyledi" derler

             O, her şeyden yüksek ve büyüktür

             24- De ki: "Size göklerden ve yerden rızık veren kimdir?" Yine de ki: "Allah'tır, herhalde ya biz, ya da siz mutlak bir hidayet üzerindeyiz veya açık bir sapıklık içindeyiz."  25- De ki: "Siz bizim yaptığımız günahlardan sorumlu tutulmazsınız

             Biz de sizin yaptıklarınızdan sorumlu olmayız."  26- De ki: "Rabbimiz hepimizi bir araya toplayacak, sonra da hak hükmü ile aramızı ayıracaktır

             Asıl hüküm veren ve her şeyi bilen O'dur."  27- De ki: "O'na ortak diye takıştırdıklarınızı bana gösterin bakayım! Hayır, öyle şey yoktur, doğrusu güçlü ve hikmet sahibi olan ancak Allah'tır." 28- Biz seni ancak bütün insanlara bir müjdeci ve bir uyarıcı olarak gönderdik

             Fakat insanların çoğu bilmezler

             29- Ve: "Eğer gerçekçiyseniz bu vaad ne zaman olacak?" diyorlar

             30- De ki: "Size vaad edilen öyle bir gündür ki, ondan ne bir an geri kalabilirsiniz, ne de ileri geçebilirsiniz."

             22-30- Ancak kendisine şefaat için izin verilmiş olan kimse hariç ki önce Makam-ı Mahmud'da Muhammed (s.a.v.), sonra derece derece diğer peygamberler, salih kimseler ve melekler

             "Nihayet kalblerinden dehşet giderilince.." Yani izin verdiklerinin şefaati de birdenbire oluvermez, mahşer de, bekleme yerinde çok beklerler

             Dehşetli korku heyecanlar içinde bekler, o dereceye kadar beklerler ki sonunda kalplerinden o dehşet ve heyecan giderildiği, yani şefaate izin verdiği zaman, şefaat bekleyenler şefaat eden şefaatçilerine derler Rabbınız ne söyledi? Şefaatinizi kabul buyurdu mu? Şefaatçılar da

             buna cevap olarak Hakk'ı derler, yani hakkı söyledi

             Hakk ne ise o olsun buyurdu derler, dolayısıyla kâfirlere şefaat olmaz

             "Bunlar, O'nun rızasına ermiş olandan başka kimseye şefaat etmezler"(Enbiya, 21/28) âyetine uygun olarak, yalnız Allah'ın razı olduğu müminlere şefaat ederler

             "Biz seni ancak bütün insanlara peygamber gönderdik..." Bu âyet de Hz

             Muhammed'in peygamberliğinin Arap ve Arap olmayan bütün insanları topyekün içine aldığına delil olan âyetlerdendir

             Meâl-i Şerifi

             31-36- 31- Kâfirler: "Biz ne bu Kur'ân'a inanırız, ne de ondan öncekilere." dediler

             Fakat o zalimler yakalanıp Rablerinin huzuruna durduruldukları zaman, birbirlerine söz atarken bir görsen! Bir taraftan zayıf düşürülenler, o büyüklük taslayanlara: "Siz olmasaydınız biz mutlaka mümin olurduk" derler



             32- Diğer taraftan büyüklük taslayanlar, zayıf düşürülenlere: "Size hidayet geldikten sonra, sizi ondan biz mi çevirdik? Hayır, siz kendiniz suçluydunuz." derler



             33- O zayıf düşürülenler de o büyüklük taslayanlara: "Hayır, (işiniz) gece, gündüz hilekârlıktı

             Çünkü siz bize Allah'ı inkâr etmemizi ve O'na eş koşmamızı emrediyordunuz." derler

             Bunlar azabı gördükleri zaman içlerinden pişmanlık getirmektedirler

             Biz de o kâfirlerin boyunlarına demir halkalar geçirmişizdir

             Onlar sadece yaptıklarının cezasını çekiyorlardır



             34- Biz herhangi bir memlekete tehlikeyi haber veren bir uyarıcı gönderdikse, mutlaka oranın refah ile şımartılmış olanları: "Biz sizin gönderildiğiniz şeyleri tanımayız." dediler



             35- Ve yine dediler ki: "Biz malca da daha çoğuz, evlatça da, bize azab edilmez."

             36- De ki: "Rabbim rızkı dilediğine genişletir, dilediğine sıkar

             Fakat insanların çoğu bilmezler."  Meâl-i Şerifi

             37- Halbuki sizi huzurumuza yaklaştıracak olan, mallarınız ve evlatlarınız değildir

             Ancak iman edip de salih amel işleyenlere gelince, işte onların amellerine karşı kendilerine kat kat mükafat vardır

             Onlar cennet köşklerinde emniyet içindedirler

             38- Âyetlerimizi hükümsüz bırakmak için yarışanlara gelince, işte onlar Hakk'ın huzuruna azab içinde getirileceklerdir

             39- De ki: "Gerçekten Rabbim kullarından dilediği kimseye rızkı hem genişletir, hem daraltır

             Her neyi hayra harcarsanız O, onun yerine başkasını verir

             Hem O, rızık verenlerin en hayırlısıdır."  40- O gün Allah, onları hep birlikte mahşere toplayacak, sonra meleklere: "Şunlar size mi tapıyorlardı?" diyecektir

             41- Onlar da: "Seni tenzih ederiz

             Bizim onlara karşı sığınacak velimiz sensin

             Hayır, onlar cinlere tapıyorlardı

             Çoğu onlara inanmışlardı." diyecekler

             42- İşte o gün birbirinize ne bir menfaate, ne de bir zarara sahip olabilirsiniz

             Ve biz o zulmedenlere: "Tadın bakalım o yalan deyip durduğunuz ateşin azabını!" deriz

             43- Karşılarında açık deliller halinde âyetlerimiz okunduğu zaman o zalimler: "Bu, başka değil, sırf sizi atalarınızın taptığı tanrılardan men etmek isteyen bir adam." dediler

             Ve: "Bu (Kur'ân), başka bir şey değil, sırf uydurulmuş bir iftira" dediler

             O kâfirler, hak kendilerine geldiği zaman: "Bu apaçık bir sihirden başka bir şey değil." dediler

             44- Halbuki biz onlara öyle ders alacakları kitaplar göndermedik

             Kendilerine senden önce bir uyarıcı da göndermedik

             45- Onlardan öncekiler de yalanlamışlardı

             Hem bunlar, onlara verdiklerimizin onda birine eremediler

             Peygamberlerimi yalanladılar, ama beni inkâr edişin sonu nasıl oldu?

             37-43- "De ki: 'Rabbim gerçekten kullarından dilediği kimseye rızkı hem genişletir, hem daraltır." Bu, bir kişide iki zamana göre, yukardaki de 34/36 ayrı ayrı iki şahsa göredir

             Onun için iki âyet birbirini tekrarı değildir

             Hem O, rızık verenlerin en hayırlısıdır

             Çünkü diğerleri gerçekten "râzık" (rızık veren) değil, O'nun rızkını insanlara ulaştırmaya yarayan birer araçtırlar



             44-45- Kendilerine senden önce bir nezîr (korkutucu) göndermedik

             Yani o yaptıkları şirkler ne bir kitaba dayalıdır, ne de bir peygambere

             Müşrikliği ortaya çıkaranlar peygamberler değildi, yoksa daha önce İsmail ve İbrahim gönderilmemiş değildi

             Onun için burada böyle buyurulması, ileride "Hiçbir ümmet hariç olmamak üzere, mutlaka içinde bir korkutucu peygamber geçmiştir." (fatır, 35/24) buyurulmasına aykırı değildir

             Meâl-i Şerifi

             46- De ki: "Size sadece bir tek nasihat edeceğim

             Şöyle ki: Allah için ikişer, üçer ve teker teker kalkarsınız, sonra da iyi düşünürsünüz." Arkadaşınızda (peygamberde) delilikten eser yoktur

             O, yalnız şiddetli bir azabın önünde, sizi sakındıracak bir peygaberdir

             47- De ki: "Ben sizden herhangi bir ücret istemem, O sizin içindir

             Benim ecrim ancak Allah'a aittir

             O, her şeye şahittir."  48- De ki: "Gerçekten Rabbim, hakkı yerli yerine koyar

             O, gaybları hakkıyla bilendir."  49- De ki: "Hak geldi, batılın önü de kalmaz, sonu da."  50- De ki: "Eğer ben yanılırsam, yalnız kendi adıma yanılırım

             Ve eğer hidayeti bulmuşsam, bilinmeli ki Rabbimin bana vahiy vermesiyledir

             Çünkü O, yakındır, işitir, işittirir."  51- Onları telaşa düştükleri zaman görsen: Artık kaçamak yoktur

             Yakın yerden yakalanmışlardır

             52- Ve: "O'na iman ettik" demektedirler

             Fakat onlar için (âhiret gibi) uzak bir yerden (imana) el sunmak (ulaşabilmek) nerede?  53- Halbuki daha önce (dünyada) O'nu inkâr etmişlerdi

             Uzak yerden gayba taş atıyorlardı

             54- Artık kendileriyle arzularının arasına set çekilmiştir

             Tıpkı bundan önce benzerlerine yapıldığı gibi

             Çünkü hepsi işkilli bir şüphe içinde bulunuyorlardı



             46-50- "Gerçekten Rabbim hakkı fırlatır, yerli yerine koyar." Hakkı fırlatır, yani kullarından dilediğinin kalbine indirir, yahut bâtılın tepesine geçirir de onun beynini parçalar yahut her tarafa yayar; âyet bu durumda İslâm'ın yayılmasını vaad etmiş olur

             Nitekim Hak geldi, yani İslâm geldi, şirk yok olacak

             "De ki: 'Ben yanılırsam, ancak kendime kalarak yanılırım." Bunda Peygamberin de kendi kendine ictihat ile hareket ettiği takdirde hata edebileceğine delalet vardır



             51-54- O telaşa ve dehşete düştükleri zaman, ölüm veya haşır dehşeti veya "Bedir" telaşesi "Onlar için (imana âhiret gibi) uzak bir yerden el sunmak (ulaşabilmek) nerede?" TENÂVUŞ: Tenavül, el atmak, el sunmak demektir

             MEKAN-I BAİD: Yani imanın fayda vereceği, mükellefiyetin geçerli olduğu zaman, mükellef olma dünyası geçtikten, azab gelip çattıktan sonra iman, ümitsizlik halinde iman faydasızdır

             İşkilli bir şüphe, yani birçok kimseleri de şüpheye düşürmek isteyen veya kendi içlerini de rahatsız eden işkilli, töhmetli şüphe, bütün zalimlerin, kâfirlerin ahirette böyle dehşetli azaba yakalanacaklarını vaad eden bu âyetlerin, gerek Peygamber ve



             --- ELMALILI TEFSİR - 374 ---

             gerek müminler için, büyük bir müjde ve bütün kullar için bir nimet olması bakımından bunun ardından Fâtır Sûresi'nin de "hamd" ile başlaması ne kadar güzel olmuştur

             FATIR SURESİ

             1- Göklerin ve yerin yaratıcısı, yani bütün alemi yokken yaratan, fıtratını ilk başta yoktan var eden yahut yaran, yoktan varlığa çıkaran ve yine yaratacak, "Gök yarıldığı zaman." (İnşikak, 84/1) ve "Gök yarıldığı zaman." (İnfitar, 82/1) hükmünü yerine getirecek olan

             En'am Sûresi'nde de geçtiği üzere, "Fatara" aslında yarmak mânâsınadır

             Rağıb, uzunluğuna yarmak der

             Bundan daha önce örneği geçmeksizin ilk olarak yaratmak mânâsına meşhur olmuştur

             Bu mânâya göre "Fatır" ilk yaratmaya göredir

             Ve di'li geçmiş zaman mânâsına olacağı için, izafet-i maneviye olarak "marife" olup Allah kelimesine sıfat olmuştur

             Bu şekilde ahirete, ikinci yaratılmaya işareti, intikalî ve istidlalî olmuş olur

             Bununla birlikte bazı tefsir bilginlerinin dediği gibi, yarmak mânâsından ismi fail olması da mümkündür

             Bu şekilde biz bundan "Gök yarıldığı zaman" (İnfitar, 82/1) ifadesindeki "İnfitar"ı (yarılmayı) da anlamak isteriz ki, bu durumda ahiret yaratılması dahi açıklanmış olur

             Ancak yaratacak demek olan bu mânâ gelecek zamana ait olduğu için, "Fatır" dilbilgisi açısından amil (başka kelimelerde amel eden) olarak "lafzî izafet" olacağından marifelik kazanmaz ve Allah ismine sıfat olmaması gerekir

             O halde iki ihtimal kalır: Birisi bedel yapılmak, birisi de "Din gününün sahibi." (Fatiha, 1/3) gibi süreklilik ve sebat kastolunarak geçmiş zaman ve gelecek zaman, kapsamaktır

             En uygunu da budur

             O halde hem ilk yaratılmayı, ve hem ikinci yaratılmayı kapsayarak mânâ işaret ettiğimiz gibi şu olur: Gökleri ve yeryüzünü yaran ve ayıracak olan, dünyayı yarattığı gibi ahireti de yaratan ve melekleri elçiler yapan, yani kendisinden kullarının şuurlarına tebliğ vasıtaları, peygamberlere vahiy, salih insanlara ilham, akıllara doğru düşünme fikrini getiren araçlar, yahut kudretini, eserlerini yaratıklarına iletici vasıtalar kılan, öyle ki ikişer üçer, dörder çok kanatlı

             ECNİHA: "Cenah" kelimesinin çoğuludur

             Cenah da kanat demektir

             Meşhur olan budur

             Bir şeyin kol ve kanat gibi şubelerine ve cihetlerine dahi denilir

             Meleklerin "cenahları"nın gerçek yüzünü ve nasıl olduğunu ise Allah bilir

             Gerçi cenah kelimesini cihet ile tevil edenler de olmuştur

             İfadenin akışından anlaşıldığına göre, burada zikrolunan sayılar tam sayıyı belirleme ve sadece bu kadar olduğunu ifade etmek (tahsis) için değil, çokluğu beyan etmek içindir

             Buna göre dörtten yukarı kanadı olan melek yok demek değildir

             Gerçi Buharî Müslim, Tirmizî, "Andolsun ki o, Rabbinin en büyük âyetlerinden bir kısmını görmüştür." (Necm, 53/18) âyetinde İbnü Mes'ud hazretlerinden rivayet etmişlerdir ki, Resulullah Cebrail'i altı yüz kanatla görmüştür

             Tirmizî'nin Hz

             Aişe'den rivayetine göre de Resulullah Cebrail'i kendi şekliyle ancak iki kez görmüştür

             Bir kere Sidre-i Münteha'nın yanında, bir kez de Ciyad (atlar) içinde ki altı yüz kanadı vardı, ufku kapatmıştı

             Gerçekten dörtten fazla olabileceğini de anlatmak için buyuruluyor ki yaratmada dilediği kadar artırır

             Dolayısıyla meleklerin kanatlarını daha çok yapabileceği gibi, diğer yaratıklarında da dilediği artırmayı yapabilir

             Mesela güzel yüzler, güzel sesler, güzel saçlar, güzel hatlar, gözlerde güzellik, boy ve endamda hoşluk, incelik, biçimde uyumluluk, organlarda tamamlık, güçte şiddet, akılda keskinlik, görüşte ve düşüncede verimlilik ve bereket, kalbte cesaret, ruhta hoşgörü, dilde güzel ifade, konuşmakta yeterlilik, işte beceriklilik ilh..

             Neler, ne mükemmellikler, ne fazlalıklar yaratır

             Bu yüzden Allah'ın yaratışını sınırlı suretlerle sınırlamaya kalkışmamalıdır

             Şüphesiz ki Allah her şeye kadirdir



             2-Onun için şartı ifade eden edat, Allah insanlara rahmetinden her neyi açarsa, hazinesinin rahmetinden herhangi bir rahmeti, maddî veya manevî herhangi lutfu ve nimeti açar salıverirse, artık onu, o rahmeti başka tutacak yoktur

             Yağar da yağar, ilâhî feyz coşar da coşar

             Her neyi de tutarsa onu da ondan başka salacak yoktur

             Ve O, öyle aziz öyle hakimdir

             Aziz, iradesine, kudretine karşı gelinmek ihtimali yok, hiçbir kayıt ve şartın tesiri altında bulunmayan, hiçbir kanun ile kayıtlı olmayan, istediği harikayı yapan yenilmez galibtir

             Bununla birlikte hakîmdir de izzet ile fail olduğu gibi, hikmet ile de faildir

             O'nun yaratmasından hikmetler, kanunlar çıkar, bu sayede ilimler fenler edinilerek sebeplerine sarılmakla nimetlerine erilir

             İzzetinin sınırına yanaşılmaz, yani eserlerinin hikmetinden çalışma ve çabalama ile yararlanılır

             İzzet ve rahmetiyle peygamber, kitap gönderir

             Hikmetiyle din ve ilim öğretir



             3- Ey insanlar, bütün insanlar! Allah'ın üzerinizdeki nimetini düşünün

             Düşünün ki sizi izzet ve hikmetinden yararlandırmak üzere emanetin ortaya çıktığı insan yaratmış

             Allah'tan başka yaratıcı var mı? Niçin siz O'nun nimetini düşünmeyip, Allah için çalışmayıp da başkalarına kul olacaksınız

             O size gökten ve yerden rızık veriyor, eğer O vermezse diğer vasıtaların hepsi hükümsüz kalır; çünkü şimdi geçtiği üzere O'nun tuttuğunu başkası koyuveremez

             O'ndan başka kulluk edilecek Tanrı yoktur

             O halde siz nasıl çevirilirsiniz, nasıl da O'na şirk koşar, başkalarına taparsınız?

             4- "Eğer seni yalanlarlarsa.." Bu âyet peygambere teselli veren bir âyettir



             5-6-7- Allah'ın vaadi mutlaka haktır

             Ahiret gelecek, o cezalandırma ve mükafat verme herhalde olacaktır

             O halde Sakın dünya hayatı sizi mağrur etmesin, aldatmasın

             Bugün keyfimize bakalım da yarın ne olursa olsun demeyin

             Dünyaya dalıp da ahirete dair görevlerinizi unutmayın

             Dünya için ahiretinizi feda etmeyin; çünkü gençlik uçup ihtiyarlık çöktüğü gibi, dünya her ne olursa bir rüya gibi gelir geçer, ahiret ebedî olmak üzere gelir çatar

             Ve sakın o çok aldatıcı mağrur şeytan sizi Allah ile de aldatmasın, Allah'a da mağrur etmesin

             Yani Allah kerimdir, Allah çok bağışlayıcıdır, çok merhametlidir

             Allah her şeye vekildir diyerek günahlara, tenbelliklere sefihliklere sevketmesin, görevlerinizi kötüye kullandırmasın

             Gerçi Allah öyledir

             Fakat öyledir diye mağrurlanmak, Allah saygısını duymamak, izzetini ve celalini hesaba katmamak, Allah'ın cezasını tanımamak gibi bir cinayet ve aynı zamanda Allah'ın iman ile çalışan salih kullarına vaad olunan nimetlerinden mahrumiyettir

             Çünkü küfür ve küfran edenlere şiddetli azab, iman ile salih amallere çalışanlara bağışlama ve büyük bir ecir vardır

             Bunu mukayese ile anlatmak için buyuruluyor ki:  Meâl-i Şerifi

             8- Ya kötü ameli kendisine allanmış pullanmış da onu güzel görmüş olan kimse de mi (iman edip salih amel işleyenler gibi olacak)? Şüphe yok ki Allah dilediğini şaşırtır, dilediğini de doğru yola çıkarır

             O halde canın onlara karşı hasretlerle (üzüntülerle) sıkılıp gitmesin

             Çünkü Allah, onların bütün yaptıklarını bilir

             9- Rüzgârları gönderip bir bulut kaldıran da Allah'tır

             Derken biz o (bulutu) ölmüş bir beldeye sevketmişizdir

             Böylece yeryüzüne ölmünden sonra onunla hayat veririz

             İşte o dirilme de böyledir

             10- Her kim izzet istiyorsa bilsin ki izzet tamamıyla Allah'ındır

             O'na hoş kelimeler yükselir, onu da salih amel yükseltir

             Kötülükler kuranlara gelince, onlara şiddetli bir azab vardır

             Onların tuzakları hep darmadağın olur

             11- Hem Allah sizi bir topraktan, sonra bir damla sudan yarattı

             Sonra sizi çiftler kıldı

             O'nun bilgisi olmadan ne bir dişi hamile olur, ne doğurur

             Kendisine ömür verilenin de ömrünün uzatılması da, ömründen kısaltılması da mutlaka bir kitapta yazılıdır

             Şüphe yok ki bu, Allah'a göre kolaydır

             12- Hem iki deniz eşit olmuyor

             Şu tatlı, hararet keser, içerken (boğazdan) kayar; şu da tuzlu, yakar kavurur

             Bununla beraber her birinden taze bir et yersiniz ve bir ziynet çıkarır, giyinirsiniz

             Allah'ın lütfundan nasib arayasınız

             diye suyu yara yara giden gemileri de görürsün

             Gerek ki şükredeceksiniz

             13- O, geceyi gündüze sokuyor, gündüzü de geceye sokuyor

             Güneşi ve ayı emrine âmâde kılmıştır

             Her biri mukadder bir gayeye akıp gidiyor

             İşte bu gördüklerinizi yapan Allah sizin Rabbinizdir

             Mülk (hükümranlık) O'nundur

             O'ndan başka taptıklarınız ise, bir çekirdek zarını bile idare edemezler

             14- Kendilerine dua ederseniz duanızı işitmezler

             İşitseler bile size cevabını veremezler

             Kıyamet günü de kendilerini Allah'a ortak koştuğunuzu inkâr ederler

             Sana her şeyden haberdar olan (Allah) gibi bir haber veren olmaz



             8- Ya artık o kimsede mi ki, âyetin aşağı kısmını yukarısının bir kolu, bir dalı yapma, de bunu inkâr içindir

             Cümlenin haberi (yüklemi)de gizlidir

             Yani iman edip salih ameller yapan kimselere mağfiret ve büyük bir ecir var diye, onun tersi olan o mağrur kimsede mi onun gibi olacak ki kendisine kötü ameli süslü gösterilmiş, hırsı şehvetle allanmış pullanmış cazibeli, hem zevkine, hem menfaatine uygun, sonu iyi gelecek bir amel gibi hoş gösterilmiş de onu güzel görmüş, vehminin kuruntusu ve hevesleri aklına baskın gelmiş, şehvetlerinin sarhoşluğu gözünü gönlünü bürümüş

             Öyle içerim ki nihayet beni görürsün

             Çirkin benim katımda güzel diyen, kendini bilmeyecek derecede sarhoş gibi tersi dönmüş, batılı hak, kötüyü iyi, fenalığı güzel görür olmuştur

             İşte alçak bir hayata aldanan bu hale geleceği gibi, Allah gafur diye günahlarda ısrar eden mağrurlar da bu hale gelir

             Bir insan böyle kötüyü iyi görecek kadar şaşkın ve vicdansız nasıl olur diye hayret etme! Çünkü Allah dilediğini şaşırtır, dilediğini de yola getirir? Peygamberlerine ve onlara uyanlara hidayet verdiği gibi, şeytanlara ve onlara uyanlara da sapıklık verir

             Onun için nefsin onlara iç yangısı ile, üzüntülerle geçmesin

             Üzülme de görevine bak

             Allah onların ne sanatlar yaptıklarını ve yapacaklarını da bilir

             Yani onları en başta öyle şaşırtması hikmetsiz, sırf zorla olmadığı gibi, sonunda da yaptıklarını yanlarına bırakacak değildir

             Şüphe yoktur ki kötüyü iyi gören sonunda iyilik görecek değildir

             Elbette onlar salih amel yapan müminler gibi, mağfiret ve ecre erecek değiller, bir gün gelip belalarını bulacaklardır



             9-Ya o nasıl ve ne zaman olacaktır denilirse, bunun bir inkılap (değişim) ve nüşur ile olacağı anlatılmak üzere buyuruluyor ki: "Rüzgarları gönderen Allah'tır..." İşte "nüşûr" da böyledir

             Böyle bir inkılap ile durgun hevesleri harekete getirerek göklere yükselecek bulutlar gibi yetenekli unsurları coşturarak yararlı rüzgarlara benzer ilâhî bir cereyanın sevk ve idaresiyle bir ölü beldeye nasıl bir hayat veriliyorsa, hesap için ölülerin dirilmesi demek olan "nüşur", yani öldükten sonra dirilme de işte öyle bir kıyam ve kıyamet iledir

             (Nüşur kelimesi için Furkan Sûresi, 25/3

             âyetin tefsirine bkz.)

             10- Her kim izzet istiyorsa, zillet ve hakaretten kurtulup şerefli, haysiyetli, kuvvetli olmak arzu ediyorsa bilsin ki, izzet tamamı ile Allah'ındır

             Dünyada da Allah'ındır; ahirette de Allah'ındır; dolayısıyla izzet isteyen şuna buna tapmakla kendisini zelil etmemeli, hepsini geçip Allah'a yükselmelidir

             Fakat O'na hoş kelimeler yükselir

             Onu da salih amel yükseltir

             KELİMİ TAYYIB: Başta, Kelime-i tevhit olmak üzere tesbih (sübhanellah), tahmid (elhamdülillah), tekbir (Allahü ekber), dua, istiğfar ve zikirler gibi hoş kelimelerin hepsini içine alır

             Ve bunların ilâhî arşa yükselip de "Gerçekten iyilerin kitapları hiç şüphesiz 'illiyyîn'dedir." (Mutaffifîn, 83/18) buyurulduğu üzere makbul ameller defterine yazılması, ancak bunları tahakkuk ve tasdik ettirecek salih amellere yaklaşmakla olur

             Hz

             Peygamber (s.a.v)den rivayet edildiği üzere hoş kelimelerdir

             Bir kul bunu dediği zaman melek onunla semaya çıkar, onu Rahmân'ın katına arzeder, fakat salih amel olmazsa kabul olunmaz

             Yine hadiste yer almıştır ki, Allah Teâlâ bir sözü amelsiz kabul buyurmaz, sözü, ameli, niyeti de ancak sünnete uygun olmakla kabul buyurur

             Kısacası izzeti elde etmek sözlü ve fiilî itaat ile olur; yoksa gurur ve tembellik, şeytanlık ve kötülüklerle değil

             Çünkü Seyyiat, türlü türlü kötülüklere tedbir alan şeytanlık ve entrika ile uğraşanlara veya riyakarlık yapanlara gelince "Onlar için şiddetli bir azab vardır

             Onların tuzakları darmadağın olur." Kureyş'in, Darunnedve'de Peygambere yapmak istedikleri hileler gibi bozuk çıkar başlarına geçer



             11- Allah'ın izzeti ve diriltmesi ve nüşûrun doğruluğu diğer âyetlerle de açıklanarak buyuruluyor ki: "Allah sizi bir topraktan yarattı.." Bu öyle bir gerçektir ki maymundan yaratıldıklarını iddia edenler bile, daha önce topraktan sonra da bir nutfeden (spermden) geldiklerini inkâr edemezler

             İstidlal zincirinde bir halka daha itiraf etmiş olurlar

             Bütün bunlar, Allah Teâlâ'nın tabiatlar üzerindeki izzet ve hakimiyetini gösterir; nitekim sonra sizi çiftler yaptı, o nutfeden (spermden) sade erkek değil, dişiler de yaptı ve evlenme kanunu koydu, hem bunları yapıp da bırakıvermedi

             Herhangi bir dişinin hamile kalması ve çocuğunu doğurması hep O'nun ilmiyledir

             Dolayısıyla gizli günah yapmak isteyenler de bilmelidirler ki Allah yaptıklarını bilir ve ne yaşatılana ömür verilmesi ne de ömründen eksiltilmesi, yani doğmadan ölmesi veya az yaşaması veya yaşadıkça ömrünün tükenmesi olmaz ki herhalde bir kitapta yazılı olmasın, yani hiçbirisi gelişi güzel bir tesadüf ile değil, herbiri mutlaka ilahi ilimde takdir edilmiş ve levh-i mahfuzda yazılmış olarak meydana gelir

             Bu kadar parçalar nasıl bilinir diye uzak görmemelidir

             Çünkü o, Allah'a göre kolaydır

             Onun için O'na göre öldükten sonra diriltmek de kolaydır



             12- "İki deniz bir değildir." Bu da tabiatın hakim olmadığını ispat eder

             Burada mümin ile kâfirin veya dâr-ı İslam ile dar-ı küfrün de temsil yoluyla farkına bir işaret vardır

             Biri tatlı biri acıdır taze et, evet acı denizde tatlı balık oluyor, acı sularda da

             Demek ki muhitin (okyanusların-çevrenin) tabiatı üstünde yaratıcının etkisi ile böyle de görülüp duruyor

             Giyineceğiniz bir süs, bir ziynet de çıkarıyorsunuz

             İnci, mercan gibi takılan ziynetler

             Fakat bunların tatlı sulardan çıkarıldığı bilinmediğine göre "Her birinden" kaydına bağlanması dikkat çeken bir nokta olmuştur



             13- "O, geceyi gündüze sokuyor.." Bu da ilâhî izzetin zaman üzerinde dahi hakim olduğunu ve bütün değişikliklerin onun hükmüyle cereyan ettiğini gösterir

             Kısacası "İşte Rabbiniz budur

             Hükümranlık O'nundur

             O'ndan başka taptıklarınız ise, bir çekirdek zarını bile idare edemezler." KITMİR: Aslında hurma ile çekirdeğinin arasında ince zar veya çekirdeğin arkasındaki ince pürüz demek olup sonra hakîr ve küçük olan şeylerde mesel olmuştur

             Nitekim dilimizde "Nıkır kıtmır" diye bilinmektedir



             14- Sana bir şeyden haberdar olan gibi, yani habîr olan Allah gibi haber veren olmaz, Allah'tan başkası peygamberlik vermez

             Meâl-i Şerifi

             15- Ey insanlar! Siz Allah'a muhtaçsınız

             Allah ise zengin ve her hamde lâyıktır

             16- Eğer O dilerse sizi yok eder ve yerinize yeni bir halk getirir

             17- Ve bu, Allah'a göre zor bir şey değildir

             18- Hem günah çeken bir kimse, başkasının günahını çekmeyecek; yükü ağır basan, onun yüklenilmesine çağırsa da ondan bir şey yüklenilmeyecek, isterse bir yakını olsun

             Fakat sen ancak o kimseleri sakındırısın ki, gaybda Rablerinin korkusunu duyarlar, namazı dürüst kılarlar

             Temizlenen de sırf kendisi için temizlenir

             Nihayet dönüş Allah'adır

             19- Ne kör ile gören eşit olur,  20- Ne de karanlıklar ile aydınlık,  21- Ve ne de gölge ile sıcaklık

             22- Ölülerle diriler de eşit olmaz

             Gerçi Allah, her dilediğine işittirirse de



             --- ELMALILI TEFSİR - 375 ---

             sen, kabirlerdekine işittirecek değilsin

             23- Sen sadece bir uyarıcısın

             24- Muhakkak ki biz seni hak ile hem bir müjdeci, hem bir uyarıcı olarak gönderdik

             Hiçbir ümmet de yoktur ki, içlerinde bir uyarıcı geçmiş olmasın

             25- Seni yalanlıyorlarsa, onlardan öncekiler de yalanlamışlardı

             Onlara peygamberleri mucizelerle, sahifelerle ve aydınlatıcı kitaplarla gelmişlerdi

             26- Sonra ben o inkâr edenleri tutup yakaladım

             O zaman beni inkâr etmek nasıl oldu?

             15- Sizsiniz Allah'a muhtaç fakirler, cümlesinde müsnedin (öznenin) marife (elif lamlı) olması kasr (ancak, sadece, yalnız anlam)ı ifade eder

             Yani din ve ibadet Allah'ın ihtiyacı değil, insanların ihtiyacıdır

             Hem yarattıkları içinde Allah'a ihtiyacı en çok olan fakirler sadece insanlardır

             İnsan "İnsan da zayıf olarak yaratılmıştır." (Nisâ, 4/28) ifadesine göre zayıf olarak yaratılmış olmakla, hangi mertebede olursa olsun hiçbir zaman Allah'a ihtiyaçtan kurtulamayacağı gibi, emaneti taşıyan insan ruhunun duyduğu ihtiyaç o kadar çoktur ki, onun yanında diğer yaratıklara fakir bile denmez

             İnsanın bu ihtiyacını tatmin etmek için de Allah'tan başka mabud bulunmaz

             Başkaları bir kıtmire bile malik değil Allah ise ganiydir

             Hiçbir ihtiyacı olmayan ve her şeyden müstağni, tam mânâsı ile zengin, ganiy O, yalnız O'dur

             O sizin ibadetinize muhtaç olmadığı gibi, bütün ihtiyaçlarınızı tatmin edebilecek güce de sahiptir

             Öyle, fakat bakalım, korur gözetir mi dersiniz? Hem hamiddir

             Hamd ve şükür ile kendisine tazim ve ibadet olunacak veliyy-i nimet de ancak O'dur

             Gerçekte O'ndan başka nimet veren, O'ndan başka hamd ve tazime layık olan yoktur

             Onun için dileklerinizi verirse, ancak O verir

             Hem O kendisine hamd ettirmesini bilir



             16-O öyle ganiy, öyle hamiddir ki, dilerse sizi giderir de yepyeni bir halk getirir

             Hamd etmek istemeyen siz nankörleri savar da yerinize hiç bilmediğiniz başka bir kavim, hamd edecek bir devlet getirir

             Veya yeryüzünde bütün insanları yok eder siler süpürür de hiç görülmedik bambaşka yeni bir mahluk, tanımadığınız bir âlem yaratır



             17- Ve Allah'a göre bu olmaz bir şey de değildir

             Çünkü "O'nun emri bir şeyi dilediği zaman O'na ancak "ol" demesinden ibarettir

             O da oluverir

             (Yâsîn, 36/82)

             18- Bununla birlikte yüce Allah'ın adaleti hatırlatılarak buyuruluyor ki Hem günah çeken bir nefis diğerinin günahını çekmez

             VİZR: Ağırlık, ağır yük, ağır günah, vebal demektir

             Burada günahın cezasının ağırlığı demektir

             Herkes kendi günahından sorumlu olur, kendi günahının cezasını çeker; nitekim "Her koyun kendi bacağından asılır" deriz

             Zalimlerin, zorbaların yaptığı gibi birinin günahı diğerine yükletilmez

             Ankebut Sûresi'nde "Onlar mutlaka kendi yüklerini de, o yükleriyle birlikte daha nice yükleri de bizzat yüklenecekler." (Ankebut, 29/13) buyurulmuş olması da buna aykırı değildir

             Çünkü o hem sapıtmış, hem de saptırmış olanlar hakkındadır

             Başkasını da sapıtmaya çalışanlar hem sapıklıklarının, hem saptırmalarının günahını çekerler ki, ikisi de kendi günahlarıdır

             Nitekim "Her kim bir kötü adet çıkarırsa, ona hem onun günahı, hem de onu işleyenlerin günahı vardır." hadisi de böyledir

             Yani diğer işleyenler çekmeyecek demek değil, onların hepsi kadar da fazla çekecek demektir

             Demek ki birisi şunu şöyle yap da günahı varsa benim boynuma olsun diye kefalet ederek diğerini bir günaha sokarsa, o boynuna aldığı günahı çekmeyecek değildir, ancak sevkettiği kimseyi kurtarmış olmayacak, onun çekeceğini çekmeyecek; birisi aldandığının cezasını çekecek birisi aldattığının cezasını çekecektir

             Şu tabirinde bunlara işaret de var gibidir

             Yükü ağır basan, çok ağır yük altında bulunan günahkar bir nefis, yükünün başkası tarafından alınıp yüklenilivermesine çağırsa, yalvarsa da ondan hiçbir şey yüklenilmez

             Rıza ve tercih ile de yüklenilmez, cebren de yüklenilmez

             Çünkü o kıyamet günü "O günden sakının ki hiçbir kimse kimseden yana bir şey ödeyemez

             Kimseden bedel kabul olunmaz

             Kimseye de şefaat fayda vermez." (Bakara 2/123) diye tanımlanan bir gündür

             "Ne bir alış-veriş, ne de bir dostluk olan" (İbrahim, 14/31) bir gündür

             Gerekse bir yakını olsun

             Yani çağıran veya çağırılan bir yakını bile olsa, yine yüklenilmez

             O halde Allah'ın emaneti gibi göklerin ve yerin çekemediği ağır bir yükü yüklenmiş olan insan, bir de o emanete hıyanet ederek ve şunu bunu sapıtarak sen yap da günahı benim boynuma olsun demek gibi, başkalarının günahını boynuna almaya kalkışmamalı; diğer birtakımı da öylelere uyup günahı filanın boynuna diye kendini ateşte yakmamalıdır

             Fakat ey Muhammed! Sen bu uyarmayı ancak şu kimselere duyurur, ancak öyle kimseleri sakındırırsın ki Rablerinden gaybde, yani henüz huzuruna varmadan gıyabda korkarlar

             Allah korkusunu, Allah saygısını duyar da namazı dürüst kılarlar

             "Onlar ki gerçekten Rablerine kavuşacak olduklarını bilirler." (Bakara, 2/46) âyetinin ifadesi gereğince Rablerinin huzurunda O'na kavuşacaklarına kani olarak kılarlar

             Ve bu şekilde maddeten ve manen temizlenirler

             Temizlenen de ancak kendisi için temizlenir, feyizlenir

             Bu, işte günah çekmenin tam aksidir

             Yani insanlar bu iki sınıftan dışarı değildir

             Ya günah çekecekler veya günahtan temizleneceklerdir

             Günah çekenler, başkasının günahını çekmeyeceği gibi, nefislerini kamil iman ve üstün ahlak ve salih amel ile temizleyenler de sırf kendi menfaatlerine olarak temizlenmiş olurlar

             Öyle ya akıbet gidiş Allaha'dır

             Herkes ona göre mukafat veya cezasını alacaktır



             19-22- "Körle gören bir değildir." Bu cümlede mümin ile kâfirin temsilî olmak üzere yukarıdaki "Hem iki deniz eşit olmuyor" (Fâtır, 35/12) âyeti üzerine matuf denilmiş ise de "Fakat sen ancak Rablerinden korkanları sakındırırsın." (Fâtır, 35/18) hükmünün açıklamasının devamında istinaf (yeni bir cümle) olması bizce daha uygundur



             23-26- Sen ancak bir uyarıcısın, bir habercisin, zorba ve musallat değilsin, yani âyette yapılan "kasr" (ancak sen, diye yapılan tahsis) ifadesi, müjdeci olmadığını ifade için değil, fiilen azab memuru olmadığını ifade etmek içindir

             Nitekim bunu vurgulamak için "Biz seni hak ile bir müjdeci ve uyarıcı olarak gönderdik.." buyurulmuştur

             Ve hiçbir ümmet yoktur ki içlerinde bir korkutucu geçmiş olmasın

             Şu halde Araplarda da geçmiştir

             Kasas Sûresi'nde beyan olunduğu üzere Tevrat'tan önce, ilk zamanda (kurun-i ûlâda) geçmiştir

             Kurun-i vustâ (orta zamanda) yani Musa'dan Hz

             Peygamber'in gönderilişine kadar geçmedi

             Meâl- Şerifi

             27- Görmedin mi Allah gökten bir su indirdi

             Biz onunla renkleri başka başka meyveler çıkardık

             Dağlarda da yollar, beyazlı kırmızılı çeşitli renklerde ve kapkara topraklar var

             28- Yine insanlardan, hayvanlardan ve davarlardan da türlü renklileri vardır

             Kulları içinde Allah'tan ancak âlimler korkar

             Şüphe yok ki Allah çok güçlüdür

             Hüküm ve hikmet sahibidir

             29- Allah'ın kitabını okuyan, namazı kılan ve kendilerine verdiğimiz rızıktan gizli ve açık olarak verenler, kesinlikle batma ihtimali olmayan bir ticaret umarlar

             30- Çünkü Allah mükafatlarını kendilerine tamamen ödedikten başka, lütfundan onlara fazlasını da verecektir

             Çünkü O çok bağışlayıcı ve şükrün karşılığını vericidir

             31- Kitaplar içinde sana vahyettiğimiz kitap da kendinden öncekileri tasdik edici olmak üzere bir haktır

             Şüphe yok ki, Allah, kullarının bütün hallerinden haberdardır ve her şeyi görendir

             32- Sonra biz o kitabı kullarımızdan süzüp seçtiklerimize miras bıraktık

             Onlardan da nefislerine zulmeden var, orta yolu tutan var, Allah'ın izniyle hayırlarda ileri geçenler var

             İşte bu büyük lütuftur

             33- Onlara Adn cennetleri vardır

             Onlar oraya gireceklerdir

             Orada altın

             bilezikler ve incilerle süsleneceklerdir

             Orada elbiseleri de ipektir

             34- Onlar orada şöyle derler: "Hamd olsun Allah'a, bizden o üzüntüyü giderdi

             Gerçekten Rabbimiz çok bağışlayıcı ve şükrün karşılığını vericidir."  35- "Lütfundan bizi durulacak bir yurda kondurdu

             Burada bize yorgunluk gelmeyecek, burada bize usanç gelmeyecektir." 36- İnkâr edenlere gelince, onlara cehennem ateşi vardır

             Hüküm verilmez ki ölsünler, kendilerinden biraz azab da hafifletilmez

             İşte biz her nankörü böyle cezalandırırız

             37- Onlar, orada şöyle feryad ederler: "Ey Rabbimiz! Bizleri çıkar, yapageldiklerimizden başka salih bir amel yapalım." (Onlara): "Size düşünecek olanın düşüneceği kadar bir ömür vermedik mi? Hem size uyarıcı da gelmişti

             O halde azabı tadın

             Çünkü zalimleri kurtaracak yoktur." (denir)



             27- "Görmedin mi Allah gökten bir su indirdi.." Burada yine yüce Allah'ın tabiat üzerinde tasarruf ve Rablığını gösteren ve onu bir su gibi bir tek sebep altında, çeşitli özellikler ve yetenek ile, çeşitli görüntülerle, değişik değişik cinslere ve çeşitlere ayıran iradesinin bir alameti demek olan "ıstıfa", seçme kanunun açık ve önemli bir hatırlatma ve uygulaması vardır

             "Onunla çıkardık.." Burada ifade üçüncü tekil şahıstan (gıyab) birinci çoğul şahsa (tekellüm) yönelmektedir

             Yani indirdik de, o su ile şunları çıkardık

             Renkleri çeşitli olmak üzere bir çok meyveler, ürünler

             Demek ki onları çıkaran suyun özelliği, yapısı değil, Allah'ın iradesidir ve meyvelerin birbirinden farklı olması, çeşit çeşit olması yaratıcının muradıdır

             Bilinmektedir ki çeşitli meyvelerin yalnız renkleri değil, daha birçok özellikleri ve yapıları da değişiktir

             Ancak renkleri pek belirgin olduğu için, onların zikriyle diğerleri söylenmemiş, bununla yetinilmiştir

             Hem bu yalnız bitkilerde değil, dağlardan da "cüdde"ler, yol yol alacalar var

             CÜDED: Cim harfinin ötresiyle "cüdde"nin çoğuludur

             Cüdde bir rengi diğer renkten ayıran yol gibi ayırıcı çizgidir

             Nitekim "cim" harfinin üstün okunması ile "cedde" de cadde demektir

             Ve kapkara, yani koyu kuzgûnî siyah renkte

             GARÂBÎB: "Ğayn" harfinin kesresiyle (girbîb)in çoğuludur

             Gırbîb, siyahın şiddetlisi demektir, ki pekiştirme olsun diye abartma için kulanılır

             İşte dağların taşlarında ve topraklarında böyle yol, değişik değişik alacalar da sadece bir tesadüf eserinden ibaret değil, yaratıcının özel bir seçimi ve ortaya çıkarmasıdır



             28- İnsanlardan, hayvanlardan, davarlardan da böyle değişik değişik renklileri vardır

             Bunlar da öyle şeklî ve manevî görüntülere ayrılarak seçilmişlerdir

             Öyle ki insanlar içinde ilmi olanlar, olmayanlar vardır

             Fakat Allah haşyetini, Allah korkusunu, Allah saygısını kulları içinden ancak bilginler duyar, ancak Allah'ı bilenler o saygıyı hissederler

             Yani "Sen ancak görmeden Rabbinden korkmakta olanları sakındıracaksın." (Fâtır, 35/18) buyurulduğu üzere, Allah saygısını sürekli duyup da Peygamberin uyarmasından yararlanacak ve dolayısıyla temizlenip korunacak olanlar, Allah'ı celal ve cemaliyle, kemal sıfatıyla bilen ilim sahibleridir

             Çünkü bir şey hakkında saygı, onun şanına olan bilgi ve bilginin dercesiyle uyumlu olur

             Bir kulun da Allah'a dair ilmi ne kadar mükemmel ise, korkusu da o oranda mükemmel olur

             Onun için Resulullah (s.a.v.) "Ben sizin Allah'tan en çok korkanınız ve en çok müttaki olanınızım" demiştir

             Niçin Allah'ı bilmek korkmaya sebeb oluyor? Çünkü Allah çok güçlüdür, bağışlayıcıdır

             Yalnız bağışlayıcı değil güçlü bağışlayıcıdır

             Sadece bir bağışlayıcı olsaydı, O'nu bilmek belki nazlanmaya, mağrur olmaya, hiç korkusuz ümit bağlamaya s ebeb olabilirdi

             Fakat Allah yalnız bağışlayan, merhamet eden değil, aziz, hiç bir sebebe boyun eğmeyen, yenilmeyen, hiçbir kanun altına alınma ihtimali bulunmayan, dilediği anda kahredip yerle bir eden, çok kuvvetli, çok azametli, galib ve kahredici bir bağışlayıcıdır

             Mağfireti çok olduğu gibi cezası, intikamı da çok şiddetlidir

             Onun için Allah'ı bilmeyenler her haltı ederler

             O'nu bir kul ne kadar iyi bilirse, o kadar çok saygılı, o kadar çok hürmetli olur

             Bununla birlikte bilginlerin saygısı, korkusu, haşyeti ne kadar yüksek olursa, ümidi de o oranda çok olacağı unutulmamalıdır



             29-Çünkü yani Allah kitabını vird ederek okuyup içindekini izleyenler ve onunla birlikte namazı dürüst kılıp kendilerine rızık kıldığımız şeylerden gizli ve açık, nasıl gerekirse öyle harcayanlar, yani Allah'ın kitabındaki hükümlerin yerine getirilmesi için masraf yapıp zekat ve sadaka verenler öyle bir ticaret ümdi ederler ki asla batmak, iflas etmek ihtimali yoktur



             30- Çünkü Allah onlara ecirlerini tamamı ile ödeyecek, hem de ihsanından artırıp fazlasını vercektir

             Çünkü O, Allah hem gafûr, hem şekûrdur O'nun kuvvetini saydıklarından dolayı, bağışlaması ile onların günahlarını bağışlar

             Hizmetlerini fazlasıyla takdir edip çalışmalarını makbul kılar

             Çünkü kuvvet, inkâr ve nankörlüğe karşı "kahr"ı gerektirdiği gibi, hizmet ve şükre karşı da nimet ve ikramı gerektirir

             Şu halde Allah'tan en çok korku duyan bilginler olunca, Allah'ın kulları içinde en çok şeref verdiği de bilginler olmuş olur

             Bu yüzdendir ki, "İlim rütbesi bütün rütbelerin üstündedir." İlmin bu özelliği de yalnız nazarî (teorik) özelliği ile değil, amelî (pratik) özelliği iledir

             Çünkü yukarıda "Onu da iyi amel yükseltir." (Fâtır, 35/10) buyurulduğu gibi, burada da korku ve makbuliyetin bir özelliğe dayanması gösterilmektedir



             31-Şimdi de ilâhî tercihde kitapların en seçkini Kur'ân, ilmini Hakk'ın vahyinden alan peygamberler içinde de en seçkini Muhammed Mustafa, ümmetlerin içinde en seçkini Muhammed ümmeti, onlar içinde de en seçkini Kur'ân hafızları olan ilim adamları olduğu hatırlatılmak üzere buyuruluyor ki: Kitaplar içinde sana vahy ile gönderdiğimiz kitap var ya, önündekileri tasdik edici ve ayırıcı olmak üzere hak olan ancak odur

             Diğerlerinde onun tasdikine erişmeyen noktalarla amel edilemez

             Şüphe yok ki Allah kullarından herhalde haberdardır, onları görmektedir

             Batın ve zahirleriyle bütün özelliklerini kuşatmıştır



             32-Onun için seni layık görmeseydi, bunu sana vahy etmez, seni böyle son Peygamber Muhammed Mustafa kılmazdı

             Sonra o kitabı, yani Kur'ân'ı kullarımızdan seçtiğimiz seçkinlere miras kıldık

             Yani senden sonra ümmetin olan kullarımız içinden seçip beğendiğimiz süzme kulları ona varis kıldık

             Bu şekilde Muhammed ümmeti en ileri, en süzme ümmet olduğu gibi, onlar içinde de en seçkinleri, Kur'ân'ı ezberleyen kimseler olarak peygambere varis olan bilginlerdir

             Ki onlar içinden de kimisi nefsine zulmeder, kitaba varis olduğu halde gereği gibi okuyarak, amel edemeyerek

             kimi de muktesıd, orta yoldadır

             Kâh amel ediyor, kah etmiyor

             Kimisi de Allah'ın izniyle hayırlarda ileri gider

             Hayırlarda öne geçer, imam, önder, reis başkan olur ki, işte asıl peygamber varisi olanlar, "Hayır yarışlarında, ta öne geçip kazananlar: Onlar öncüdürler

             İşte onlar en çok yaklaştırılmış olanlardır

             Naiym cennetlerindedirler." (Vâkıa, 56/10,11,12) övgüsüne ermiş bulunanlar onlardır

             İşte büyük lütuf budur

             Böyle hayırlarda ileri gidip öne geçmektir



             33- 37-Şöyle ki: Adn cennetlerine girecekler ve orada altın bileziklerden zinetlenecekler, hem de inci ve altın bileziklerden

             Allah, en iyisini bilir

             Dünyada o hayırlar yapmak için ettikleri infakları kazanmalarına sebeb olan sanatlar, yükselmelerine araç olan salih amellerdir

             Bundan dolayı olsa gerektir ki "Sanat altın bileziktir" sözü bizde meşhur bir atasözü olmuştur

             Âyette geçen "inci" kelimesi altınların duru ve saflıklarından kinayedir

             Yani ikamet yurdu, ikametgah, ikamet vatanı, kalınacak yurt, düşünüp anlayacak kimsenin düşüneceği kadar bir süre size ömür vermedik mi? Tecrübe zamanı dahi denilen bu süreyi yaşayan bir kimse için yaratanını bilmemekte bir özür kalmamıştır

             Bu süre hakkında çeşitli rivayetler gelmiştir

             Altmış, kırk altı, kırk, büluğ yaşı, yirmi, yirmiden altmışa kadar denilmiş ise de gerçek yüzünü Allah bilir

             Büluğdan sonra her ölen hakkında bu süre gerçekleşmiş demektir

             Altmış, Peygamberden rivayet edildiği üzere en üst sınırı demektir

             Yani bundan sonra kâfirliğe hiç mazeret kalmıyor demektir

             "Size uyarıcı da geldi." Bu da



             --- ELMALILI TEFSİR - 376 ---

             hükümlerin ayrıntısına göredir

             Meâl-i Şerifi

             38- Şüphe yok ki Allah, göklerin ve yerin gaybını bilir

             Elbette o, sinelerin içinde olanları da bilir

             39- Sizi yeryüzünde halifeler yapan O'dur

             Artık kim küfrederse, küfrü kendi aleyhinedir

             Kâfirlerin küfürleri, Rablerinin katında kendilerine buğzdan başka bir şey artırmaz, kâfirlerin küfürleri kendilerine zarardan başka bir şey artırmaz

             40- De ki: "Gördünüz ya, Allah'ı bırakıp da tapmakta olduğunuz ortaklarınızı! Gösterin bana, yer yüzünden neyi yaratmışlardır?" Yoksa onların gök yüzünde bir ortaklığı mı var? Yoksa biz kendilerine bir kitap vermişiz de ondan bir delil üzerinde mi bulunuyorlar? Hayır o zalimler, birbirlerine aldatmadan başka bir vaadde bulunmuyorlar

             41- Doğrusu gökleri ve yeri yok oluvermekten, Allah tutuyor

             Andolsun ki eğer yok oluverirlerse, onları O'ndan başka kimse tutamaz

             Gerçekten O, çok yumuşak davranır, çok bağışlayıcıdır

             42- Olanca güçleriyle Allah'a yemin etmişlerdi ki, kendilerine uyarıcı bir peygamber gelirse, mutlaka ilerideki ümmetlerin herhagi birinden daha doğru yolda olacaklardı

             Fakat kendilerine uyarıcı bir peygamber geldiği zaman bu, onların sırf ürküntülerini artırdı

             43- (Bu da) yeryüzünde bir kibirlenme ve bir suikast düzenidir

             Halbuki fena düzen ancak sahibinin başına geçer

             O halde öncekilerin kanunundan başka ne gözetiyorlar? Sen Allah'ın sünnetinde asla bir değişme bulamazsın

             Sen Allah'ın sünnetinde asla bir başkalaşma da bulamazsın

             44- Yeryüzünde gezip bir bakmadılar mı, kendilerinden öncekilerin sonu nasıl olmuş? Halbuki onlar, bunlardan daha kuvvetliydiler

             Ne göklerde ve ne de yerde hiçbir şey Allah'ı aciz bırakamaz

             Çünkü o her şeyi bilendir, her şeye kâdir olandır

             45- Bununla beraber Allah, insanları kazandıkları (günahlar) yüzünden hemen yakalayıverseydi, yeryüzünde hiçbir canlı bırakmazdı

             Fakat onları belli bir süreye kadar erteliyor

             Nihayet ecelleri gelince gereğini yapar

             Şüphe yok ki Allah, kullarını görmektedir



             38-39- O'dur ki sizi yeryüzünde halifeler kıldı

             Hilafet verip bundan böyle ilâhî hükümlerin yerine getirilmesine memur eyledi

             Bu âyet Muhammed ümmetine geleceğin hükümranlığını vaad eden gayıb haberlerindendir

             Mekke'de bu sûrenin nazil olduğu zaman, düşünülürse, bu âyetin ne büyük bir mucizeyi kapsamakta olduğu kolaylıkla kabul edilir

             Şüphe yok ki, bu çok büyük nimettir

             İmdi her kim küfreder; böyle nimete karşı nankörlük eder de iman ve şükür yolunu tutmazsa, inkârı sırf kendi aleyhinedir

             Cezasını kendi çeker, öyle ya, kâfirlere inkârları Rablarının katında, buğz edilen kimseler olmaktan başka bir şeyi artırmaz

             Küfür, bir küfran, bir nankörlük olması itibariyle, Allah yanında buğz edilen, gazaba uğrayan, nefret edilen kişi olmaktan başka bir sonuç vermez

             Ve kâfirlere küfürleri zarardan başka bir şey artırmaz

             Çünkü imansızlık hem mahrumiyet, hem de felaket sebebidir



             40-Ey Peygamber! De ki: Gördünüz mü Allah'tan başkasından çıkardığınız ortaklarınızı? Yani Allah'a ortak koşarak taptığınız veya adına davet eylediğiniz mabudlarınızı gösterin bana, bu yeryüzünden neyi yaratmışlar? Başlıbaşına yaratmışlar da siz onlara tapıyor, onlara yalvarıyorsunuz, halkı onlara çağırıyorsunuz? Yoksa onların göklerde mi bir ortaklıkları var? Yeryüzünden hiçbir parçayı bağımsız olarak başlıbaşına yaratmadılarsa da göklerde yaratma veya diğer bir hüküm ve tasarruf itibarıyla Allah'a ortak olarak katılmaları mı var? Hâşâ, ne o, ne de o; hiçbiri de olmadığı apaçık belli iken, bilinirken nasıl olur da siz onlara tapar veya davet edersiniz? O ne cahillik, ne ahmaklık, ne haksızlık! Yoksa biz onlara bir kitap vermişiz de kendileri ondan bir delil üzerinde mi bulunuyorlar? Yerde gökte bir ortaklıkları olmadığı malum olmakla birlikte, biz onlara mabudluk payesi verdik, ilahlığımıza ortak kıldık diye ellerine bir kitap, bir ferman vermişiz de bundan dolayı açık bir delile, kesin bir hüccete mi sahip bulunuyorlar

             Hayır yalnız zalimler birbirlerine sadece bir gurur, sırf bir aldanış vaad eder dururlar

             Onlar bizim Allah yanında şefaatçilerimizden diye öncekiler sonrakileri, başlar geridekileri aldatır giderler

             Bu âyetin hükmün yalnız putperestlere değil, Allah'tan başka gerek put, gerek melek, gerek hükümdarlar ve gerekse diğer herhangi bir şeye tapan müşriklerin hepsine genel ve hepsini kuşatır olduğunda şüphe yoktur



             41- Şüphe yok ki gökleri ve yeri yok olmamaları için Allah tutuyor

             Yani şirk ve zulüm öyle fena, o kadar büyük cinayettir ki onun uğursuzluğundan yerler, gökler yıkılır; çünkü onlar ancak adalet ve hak ile ayaktadırlar

             Hakkın dengesi bozulunca kendilerini tutamazlar

             Varlıklarında, başkasına muhtaç oldukları için kendilerine yeterli değildirler

             Onun için haksızlık âlemin düzenini bozar

             Allah'a şirk koşmak ise en büyük zulüm olduğundan, müşriklerin meydan alan (yayılan) zulüm ve fesatlarıyla alem yıkılmak üzere bulunuyor

             Fakat Allah onların belirli vakitlerinden önce yok olmalarını istemediği için tutuyor, muhafaza buyuruyor da henüz yıkılmıyorlar

             Yemin olsun ki, eğer yok olurlarsa onları ondan sonra, o yok olmaktan sonra, yahut Allah'tan başka hiçbir tutacak yoktur

             O cidden halim ve gafur bulunuyor

             Çünkü ululuğuna karşı yapılan o şirk ve zulüm yüzünden "Neredeyse gökler parçlanacak, yer yarılacak, dağlar dağılıp çökecektir"

             (Meryem, 19/90) âyetinin ifadesince, yıkılmak üzere bulunan gökleri ve yeri tutuyor



             42- "Olanca güçleriyle yemin ettiler ki, eğer kendilerine bir uyarıcı gelirse, diğer ümmetlerin herhangi birinden daha doğru yolda olacaklardı." Çünkü Kureyş kitap ehlinin peygamberlerini yalanladıklarını işitmişler ve şöyle demişlerdi: "Allah, yahudilere ve hıristiyanlara lanet etsin, eğer bize bir peygamber gelseydi, herhalde biz ümmetlerin her birinden daha çok doğru yola girerdik." Sonra da kendilerine bir peygamber, yani Muhammed (s.a.v.) geldiği zaman onlara fazla bir ürkeklik verdi,

             43-yeminleri gibi hakkı kabul değil de, haktan bir kaçınma yeryüzünde bir kibirlenme, yahut kibirlendikleri için kötülük hilesi, suikast düzeni, "Hani bir zaman o inkâr edenler seni tutup bağlamaları veya seni öldürmeleri yahut seni çıkarmaları için sana tuzak kuruyorlardı." (Enfal, 8/30) ifadesince o Peygamberin canına kıymaya hazırlanma tertibi

             Halbuki kötü hile, tuzak, sırf sahibinin yani yapanın başına geçer

             Nitekim onların tuzağı da "Bedr"de başlarına geçti

             Demek ki onlar da sırf öncekilerin sünnetine bakıyorlar

             Önceki inkâr eden, kötülük yapan ümmetlerin başlarına gelen Allah'ın adetini, ilâhî kanunu gözetiyorlar

             O halde Allah'ın sünnetinde (adetinde) bir değişiklik bulamazsın

             Hakkı inkâr edenlere ve kötülük yapanlara azab kanununu, İslâm dinini yürürlükten kaldıracak değildir

             Ve Allah'ın sünnetinde (adetinde) bir değiştirme de bulamazsın

             O azabı, hak edenlerden başkasına çevirmezsin de



             44- Yeryüzünde dolaşıp da bir bakmadılar da mı, bir kısım, âyetin önce geçen ifadesine (ma kabline) bir delil getimedir

             Yani Şam'a, Yemen'e, Irak'a, ticaret ve herhangi bir sebeble gidiş gelişlerinde hiç bakıp görmediler de mi? Peygamberlerini dinlemeyen geçmiş ümmetler şu yeryüzünde nasıl helak olmuşlar, yurtları nasıl harabelere dönmüş? Halbuki onlar, o Âd'lar, Semud'lar, kendilerinden çok kuvvetli idiler

             Allah'ın emirleri dairesinde hareket etmedikleri için azab kanunlarıyla kökleri kazındı

             ne göklerde, ne yerde hiçbir şeyin Allah'ı aciz bırakmak ihtimali yoktur

             Çünkü O, âlim, kadir bulunuyor

             Her şeye karşı ilmi, kudreti, nihayetsiz olan yüce Zat ise, hiçbir şekilde aciz olmaz



             45-Peki öyle de, bu kadar kâfirleri, müşrikleri niye yaşatıyor da mahvedivermiyor? denilirse, buyuruluyor ki: Eğer Allah bütün insanları kazandıkları ile, kazandıkları günahları yüzünden hemen hesaba çekiverecek olsa, yeryüzünde hiçbir deprenen bırakmazdı

             İnsan günahlarının uğursuzluğundan bir hayvan bile kalmazdı demişlerse de, deprenir bir insan bırakmazdı mânâsına olması daha makuldür

             Çünkü şu fıkralardaki "onlar" zamirinin, akıllı olan varlıklarda kullanılması daha açıktır

             Fakat, derhal hesaba çekivermez de o insanları belirli bir süreye kadar te'hir eder, geri bırakır ki o kıyamet günüdür

             Ecelleri geldiği zaman da şüphe yok ki Allah kullarını görüp duruyor

             Hiçbirini kaçırmaz, her ne kazançları varsa, ona göre iyiliğe iyilik, kötülüğe kötülük cezalarını verir

             Bu cümle "onun kulları" nitelemesiyle, kulluğunu bilen kullara bir teselliyi bildirmekle birlikte, herkes için ağır bir azarlamayı hatırlatan korkunç bir uyarıdır

             Ve işte bu sonucu, açık bir heyecan ile doyurup yaşatmak için, Yasin Sûresi ilâhî aşk ile çarpan, vuslata ulaşan bir kalbin çarpıntısı ile takib edecek ve açıklayacaktır

             Şüphesiz her şeyi görürsün Yâ Rab! Biz kullarını da bütün hallerimizle görür gözetirsin, gözet, lütuf ve rahmetinle gözet, ilâhî!     YASİN SURESİ

             1-2-3- Yâsin, çoğunluğun görüşüne göre Halil ve Sibeveyh'in açıkladıkları gibi sûrenin ismidir

             Bazılarına göre yemindir

             Allah Teâlâ'nın isimlerindendir

             Bazılarına göre de Allah Teâlâ'nın kelâmını açtığı bir söz anahtarıdır

             Bakara Sûresi'nin başında hakkında yapılan açıklama genel olarak burada da geçerlidir

             Yalnız burada özel olarak şu iki rivayet vardır: Birisi, İkrime vasıtasıyla İbnü Abbas'tan rivayet edildiği üzere, Ey insan! demek olmasıdır

             Birisi de Saîd b

             Cübeyr'den rivayet edildiği üzere Hz

             Peygamber'in bir ismi olmasıdır ki, "Emin ol ki sen, hiç şüphesiz gönderilen peygamberlerdensin." hitabı bunu andırır

             Şifâ-i Şeri'fte anlatıldığı üzere Nakkaş, Hz

             Peygamber'den: "Benim Kur'ân'da yedi ismim vardır: 'Muhammed, Ahmed, Tâhâ, Yâsin, Müddessir, Müzzemmil, Abdullah" diye rivayet etmiştir

             "Hakâyık Tefsiri" sahibi Sülemî, Vâsıtî'den ve Cafer b

             Muhammed'den: "Yâsin'in yâ seyyid (ey efendi) demek olduğunu da anlatmıştır

             Kırâet: Ebu Bekir, Hamza, Kisâi, Ravh, Halefi Âşir, "yâ"nın fethasını imâle ile okurlar

             Aşere kırâetlerinin hepsinde "sin" vakıfta ve vasılda (duruşta ve geçişte) sâkin okunur

             Kâlûn, İbnü Kesir, Ebu Amr, Hafs, Hamza "nûn"u vasılda izhar, diğerleri idğam ederler

             Ancak Ebu Cafer hep sekit yaptığı için, onda da izhar lâzım gelir

             de "vâv" kasem (yemin) içindir

             Yalnız Yâsin'de yemin mânâsı bulunduğuna göre, atf için olmasını da caiz görenler olmuştur

             Dilimizde ayrıca bir yemin harfi bulunmadığından, birçok yerlerde kasemi "hakkı için" diyerek ifade ediyoruz ki şöyle demek olur: Hem Kur'ân'ı Hakîm hakkı için

             Hakîm: Hikmetli, hikmet söyleyen, hikmet sahibi yahut çok hakim ve muhkem (sağlam) mânâlarına gelir ki, Kur'ân hakkında hepsi de doğrudur

             Emin ol ki sen, hiç şüphesiz risalet görevi ile gönderilen peygamberlerdensin

             Görülüyor ki bu hitab hem yemin, hem hem , hem de isim cümlesi ile takviye edilip pekiştirilmiştir

             Bu kadar kuvvetli tekit ise, ancak muhatabın, konuyu şiddetle inkâr ettiği makamda yakışır

             Onun için burada muhatap Peygamberin kendisi olduğu halde, ona tebliğde bu derece tekide ne lüzum vardı? diye bir soru sorulabilir

             Buna cevap şudur: Bu cümle "Fakat Allah sana indirdiği ile şahitlik eder ki, O bunu kendi ilmiyle indirmiştir

             (Buna) melekler de şahitlik ederler

             (Aslında) şahit olarak Allah yeter." (Nisâ, 4/166) buyurulduğu üzere, gerçekte Allah tarafından Hz

             Muhammed'in peygamberliğine bir şahitliktir

             Bundan dolayı bu tekitler, işin başında şiddetli küfür ve inkârlarla karşılaşan Peygamberi kamu karşısında layıkıyla tatmin etmek ve güvence vermek içindir

             Bu bakımdan şöyle demek olur

             Bütün inkârcıların, inatçıların, kâfirlerin küfür ve inkârlarına rağmen emin ol ki sen, şüphesiz o peygamberlik görevi ile gönderilen, yani Allah'ın tebliğ edilmek üzere emanetini taşıyan ve dinlenilmediği takdirde hesabının sorulması kesinleşmiş elçileri olan hak peygamberlerdensin



             4- Dosdoğru bir yol üzeresin

             Hiç eğriliği olmayan, dosdoğru Allah'a götüren yeni bir cadde üzerinde gönderildin ki, o islam şeriatıdır

             Tenzile, nasb ile de ref' ile de okunur

             Yani zaman zaman indirdiği vahyi ile O aziz, rahîm'in, bütün güç ve kuvvet, galibiyet ve zafer kendisinin olan ve kudretini tanıyan müminlere vereceği nimet ve rahmetine nihayet olmayan yüce kudret sahibi Allah'ın, burada Esmâü'l-Hüsnâ (Allah'ın güzel isimleri)dan" özellikle bu iki yüce ismin anılması "Allah şöyle yazmıştır: Andolsun ki, galib gelecek olan ben ve peygamberlerimdir." (Mücadele, 58/21) ifadesiyle "Biz seni ancak âlemlere rahmet olarak gönderdik." (Enbiya, 21/107) ifadesine işarettir



             5-6-Bu Kur'ân'ın indirilişinin hikmeti korkutup sakındırman için

             Yani bu dünyanın bir âhireti bulunduğunu, sonunda hep o çok güçlü ve çok merhametli olan Allah'ın huzuruna varılıp hesap verileceğini, doğru yoldan gitmeyenlerin, tehlikeden korunmayanların sonlarının kötü olduğunu haber verip sakındırasın diye

             Bir kavmi ki, babaları korkutulmadı

             Pek uzak dedelerine değilse de yakın babalarına uyarıcı, yani Allah korkusunu anlatacak peygamber gönderilmedi de onlar, o kavim gafil kimselerdir

             Doğru yolun ne olduğundan, sonucun nereye varacağından haberleri yoktur

             Kasas Sûresi'nde "Andolsun ki biz, ilk kuşakları helâk ettikten sonra Musa'ya kitap verdik.." (Kasas, 28/43) âyetinde açıklandığı üzere Musa'ya Tevrat, ilk kuşakların helâk edilmesinden sonra verilmişti

             O zamandan Hz

             Muhammed'in peygamberliğine kadar geçen orta kuşaklar arasında İsrailoğullarına birçok peygamberler gönderilmiş olduğu halde, Araplara doğrudan doğruya bir peygamber gönderilmemiş olduğundan büsbütün gaflet ve dini bilgilerden mahrumiyet içindeydiler

             Böylece Allah'ın rahmeti, Kur'ân'ın Arapça olmasını ve son peygamberin Araplardan gelmesini gerektirmişti

             Gerçi Kur'ân'ın uyarısı Araba mahsus değil ve Resulullah, "Ey kitap ehli! Peygamberlerin arasının kesildiği bir dönemde bize ne bir müjdeci, ne de bir uyarıcı gelmedi demeyesiniz diye, size açıkça anlatan peygamberimiz gelmiştir

             İşte böylece size müjdeci de, uyarıcı da gelmiş." (Mâide, 5/19) buyurulduğu üzere, hem bütün kitap ehline gönderilmiş, hem de "Biz seni ancak bütün insanlara bir müjdeci ve uyarıcı olarak gönderdik." (Sebe', 34/28) âyetinin ifadesince bütün insanları davetle görevli bir müjdeci ve uyarıcı ise de, bu davet ve uyarı işin başında "En yakın akrabalarını uyar." (Şuarâ, 26/214) emri uyarınca, en yakınından "Biz hiçbir peygamberi kendi kavminin dilinden başkasıyla göndermedik ki, onlara apaçık anlatsın." (İbrahim, 14/4) âyeti gereğince de Araptan başlayacaktı

             Çünkü bunlar büsbütün gâfildiler



             7- Andolsun ki, daha çoklarına karşı (azab) sözü hak oldu

             Kelimesinde kaseme cevaptır

             "Allah'a yemin ederim ki muhakkak.." takdirinde Allah Teâlâ'nın yüce ismine bir yemini işaret eder

             Tefsircilerin çoğu burada "söz"den maksadın, "Andolsun ki, cehennemi bütün cinlerden ve insanlardan dolduracağım." (Secde, 32/13) kelimesi olduğunu söylemişlerdir

             Nitekim "Şüphesiz Rabbinin kelimesi üzerlerine hak olanlar inanmazlar." (Yunus, 10/96) âyetinde de böyledir

             Yani bu yüce söz gereğince haklarında azab ile hüküm vacib oldu

             Ancak buna şöyle bir soru sorulur: "Halkı ıslah edici kimseler olduğu halde, Rabbin o ülkeleri zulüm ile helak edecek değildi." (Hûd, 11/117), "Biz bir peygamber gönderinceye kadar (hiçbir kavme) azab edecek değiliz." (İsrâ, 17/15) buyurulmuşken, burada "onlar gafildirler" diye gafletleri anlatılan bir kavim aleyhinde azab nasıl hak olur? Cevap olarak, bunlara o sözün (azabın) hak olması, peygamber gönderilmeden önce değil, gönderildikten sonra Ebu Cehil gibi inad edip kabul etmeyenlere aittir, deniliyor

             Fakat bu, itibarla doğru olsa da, sonradan çoklarının imana gelmiş olduklarına göre, bunlara imana gelmez bir çoğunluk denilemeyeceği gibi, peygamberin gönderilişinden sonra çoğunluğun bu şekilde hemen mahkûm edilişi de "Babaları uyarılmayan ve kendileri de gafil olan." mazeretiyle âyetin gelişine de uygun düşmüyor

             O halde bu



             --- ELMALILI TEFSİR - 377 ---

             çoğunluğun, o kavmin içinden çok dışında olması gerekir

             Çünkü nahivde bilinmektedir ki, ism-i tafdilin izafetle (tamlama halinde) kullanılışının iki şekli vardır: Birisinde "muzâfun ileyh"ten bir cüz (parça) olması şart olur

             "Yusuf, insanların en güzelidir." ifadesi gibi

             Diğerinde ise mutlak fazlalık kastedilmekle "muzâfun ileyh"ten hariç olabilir

             "Yusuf, kardeşlerinin en güzelidir." cümlesinde olduğu gibi ki, işte burada "onların çoğu " bu mânâ ile düşünüldüğü takdirde, bu çoğunluğun, o gafillerin dışında bulunan ve babaları uyarılmış olan azgınlara yorumlanacağından bir soru gelemez

             Yani sadece o gafillerin içinden çoklarına değil, onların daha çoklarına, babalarına peygamber gönderilmiş olduğu halde, doğru yoldan ayrılmış olan pek çok kavimlere söz (azab sözü) hak olmuştur

             Artık onlar imana gelmezler

             Onun için korkutmaya onlardan başlamak, hikmete uygun olmaz

             8- Çünkü biz onların boyunlarında birtakım bağlar, kelepçeler yapmışızdır

             AĞLAL: Gayının zammesiyle "gull"ün çoğuludur

             Bahir'de denilir ki: Gull; zorlama tazyik, azab etmek, esirlik mânâsıyla boynu saran ve boyun ile beraber iki veya bir eli de bağlayandır

             Râgıb da şöyle der: Organları ortasına alan bağdır

             Bazıları da azab etmek ve şiddet göstermek için eli boyuna bağlayan bağdır, diye ifade etmişlerdir

             Kâmus mütercimi de hapsedilenin ve delinin boynuna geçirdikleri demir toka ve lâleye (halkaya) denilir, diye anlatmıştır

             m Demek ki gull, kelepçe ve lâle (halka) denilen demir bağlardır

             Ebu Hayyan, Bahir'de diyor ki: Zâhir olan bu âyetinin, istiâre değil, hakikat olmasıdır

             İman etmeyeceklerini haber verince, ahiretteki hallerinden de bir şey haber verilmiş demektir

             Bununla beraber âlimlerin çoğu bunun bir istiâre olduğunu söylemişlerdir ki, hidayetlerine engel olan ruhsal ve sosyal alışkanlık ve şartların "Biz her insanın kuşunu (yaptıklarını) kendi boynuna doladık." (İsrâ, 17/13) âyeti gereğince kazanılmış bir ceza halinde tabiat ve ondan ayrılmayışını tasvirdir

             Çünkü tomruk ve kelepçe gibi bağların, ceza ve azab aletlerinden olması itibariyle zorunlu olan yaratılışları değil, kazanmakla hak edişi gerektiren cezaî bir zorlamayı ifade eder

             İlk bakışta çağdaş medeniyetin boyun bağlarını hatırlatır gibi görünen bu "ağlâl" hem ferdin yaratılış kabiliyetini yanlış hedeflere sevk eden toplum baskısının kötü sıkıntılarını, hem de batıl itikatlar, çirkin alışkanlıklar, kötü huylar, taklid, taassub, nefsin arzuları gibi küfür ve günahlardan hoşlandırıp, imandan kaçındıran fena huylara ve durumlara nefislerin alıştırıla alıştırıla değişmez hale getirilmiş olmasını temsildir

             Evet o kelepçeler "Allah onların kalblerini mühürlemiştir." (Bakara, 2/7) ifadesi üzere çıkmaz bir şekilde boyunlarına geçirilmiş

             Onlar; o demir çemberler, enli, dik yakalıklar halinde Çenelere dayanmıştır

             Burunları yukarı, gözleri aşağı somurtmuş kalmışlardır



             9-Gerçeği görmek için etraflarına bakmazlar ve bakamazlar

             Hem önlerinden bir sed, arkalarından bir sed çekmişizdir

             Kendilerini sarmışızdır da artık baksalar da görmezler



             10-Onun için Onlara karşı birdir de ha korkutmuşsun kendilerini, ha korkutmamışsın imana gelmezler



             11- Ancak o kimseyi korkutup uyarırsın, yani çoğunluk öyle olmakla beraber, sen yine herkesi de uyaracaksın, çünkü uyarmanın o kimselere faydası olur, o kimseleri sakındırır, korundurursun ki zikri (Kur'ân)ı takip etmekte; kitabı, Kur'ân'ı gerçekten düşünerek vird emekte, nasihat dinlemekte ve Rahman olan Allah'a gayıbda korku beslemektedir

             Yani ahirette olacağı gibi henüz huzuruna varmış olmayıp, gıyabında bulunduğu halde, O'nun yüceliğini ve büyüklüğünü sayarak azabından korkar, Rahmân'dır diye rahmetine güvenip aldanmaz

             "Kullarıma haber ver ki ben çok bağışlayıcı, çok merhamet edeyim

             Benim azabım da o acı verici azabdır." (Hıcr, 15/4950) buyurduğunu hesab eder, emirlerini tutar

             Yahut kendi gaybında içinden, yani yalnız görünürde değil, Allah'tan başka kimsenin bilemeyeceği kalbinin iç yüzünden korku duyar

             Hangi kavimden olursa olsun

             İşte onu hem bir bağışlanma, hem de şerefli bir mükafatla müjdele

             Mağfiret ve ecr'deki tenvinler tefhim (büyüklük) içindir

             Yani hiçbir günah bırakmayıp örten geniş, önemli bir mağfiret (bağışlanma) ve hiçbir minnet ve eksikliği olmayan şanlı, şerefli güzel bir ecir ile müjdele

             Demek ki, peygamberlik yalnız korkutmak için değil, hem de böyle büyük müjde ile müjdeleme hikmeti içindir

             Bu korkutma ve müjdelemenin asıl sır ve hikmeti ise şudur:

             12- Gerçekten biz biziz

             Bilinmektedir ki, Allah Teâlâ'nın "biz" buyurması büyüklük ve yücelik içindir

             Yani büyüklük şanımız olan biz, güç ve kuvveti bilinen Allah'ız, yahut biz başka değil, yalnız biz ölüleri diriltiriz ve önceden gönderdikleri şeyleri; hayatlarında yaptıkları iyi ve kötü bütün amelleri ve eserlerini, yani geriye bıraktıkları faydalı veya zararlı eserlerini, gerek okuttukları ilimler, yazdıkları kitaplar, yaptıkları vakıflar, medreseler, mescidler, mektebler, yollar, çeşmeler, köprüler, hastaneler, çeşitli imaretler gibi hayır ve hasenat kuruluşlarını ve gerek zulüm ve düşmanlık kanunlarını tesis, günah ve isyan örnekleri tertib eden fesat ocakları gibi uğursuz şer ve kötülüklerini ve hatta bütün izlerini ve gölgelerini yazarız, adlarına, hesaplarına geçiririz

             Sahih bir hadiste rivayet edilmiştir ki: "İnsan öldüğü zaman şu üçten başka bütün ameli kesilir: Sadaka-i cariye (devam eden sadaka), kendisinden faydalanılan ilim, ona dua eden salih evlat." Demek ki, bu hadis-i şerif kalacak hayırlı eserlerin kısımlarını açıklamıştır

             Âyet bunların zıddı olan kötü eserlerin de yazılacağını açıklıyor

             Ve zaten her şeyi önce açık bir kütükte, bir ana kitapta, yani Levh-i mahfuz'da sayıp yazmışızdır

             Yani her şey, oluşundan önce Allah'ın ilminde belli olup Levh-i mahfuz'da bütün sayısıyla zabtedilmiş olmakla beraber, olduktan sonra da bütün izleri ve gölgeleriyle yazılır ve insanlar bu şekilde yaptıklarından sorumlu tutulur

             Böyle korkut ve müjdele

             Meâl-i Şerifi

             13- Sen onlara, o şehir halkını örnek ver

             Hani oraya peygamberler gelmişti

             14- Hani biz onlara iki peygamber göndermiştik, fakat onlar ikisini de yalanlamışlardı

             Biz de (onları) üçüncü bir peygamberle destekledik

             Onlara: "Şüphesiz ki biz size gönderilmiş elçileriz." dediler

             15- Onlar da: "Siz bizim gibi insandan başka birşey değilsiniz, hem Rahman olan Allah, hiçbir şey indirmedi

             Siz sadece yalan söylüyorsunuz." dediler

             16- Peygamberler dediler ki: "Rabbimiz biliyor ki biz gerçekten size gönderilmiş elçileriz."  17- "Bize düşen de sadece apaçık tebliğdir."  18- Onlar dediler ki: "Herhalde biz sizin yüzünüzden uğursuzluğa uğradık

             Eğer bu işten vazgeçmezseniz, andolsun ki, sizi hiç tınmadan taşlarız ve mutlaka bizden size pek acıklı bir azab dokunur."  19- Peygamberler de şöyle cevap verdiler: "Sizin uğursuzluğunuz beraberinizdedir

             Size öğüt verildi diye mi (uğursuzluğa uğradınız)? Doğrusu siz israfı âdet etmiş bir kavimsiniz." 20- O sırada şehrin ta ucundan bir adam koşarak geldi ve: "Ey kavmim! Uyun o elçilere!"  21- "Uyun sizden hiçbir ücret istemeyen o zatlara ki, onlar hidayete ermişlerdir."  22- "Bana ne oluyor da kulluk etmeyecekmişim beni yaratana? Hep döndürülüp O'na götürüleceksiniz."  23- "Hiç ben O'ndan başka ilâhlar edinir miyim? Eğer O Rahman, bana bir zarar dileyecek olsa, onların şefaati benden yana hiçbir şeye yaramaz ve onlar beni kurtaramazlar."  24- "Şüphesiz ki ben, o zaman apaçık bir sapıklık içinde olurum."  25- "Şüphesiz ki ben, Rabbinize iman getirdim, gelin dinleyin beni."  26- (Sonra ona) "haydi gir cennete!" denildi

             O da dedi ki: "Ne olurdu kavmim bilseydi!"

             27- "Rabbimin beni bağışladığını ve beni kendilerine ikram edilen kullarından kıldığını."  28- Biz arkasından kavminin üzerine bir ordu indirmedik, indirecek de değildik

             29- Sadece bir gürültü oldu, onlar da hemen sönüverdiler

             30- Yazıklar olsun o kullara ki, kendilerine glen her bir peygamberle mutlaka alay ediyorlardı

             31- Görmediler mi ki, kendilerinden önce nice kuşakları helak etmişiz

             Onlar artık kendilerine dönüp gelmiyorlar

             32- Onların hepsi toplanıp, sadece bizim huzurumuza getirilmişlerdir



             13- "Sen onlara o şehir halkını örnek ver." Eserlerin yazılmasına ve asil bir örnekte birçok şeyin sayılmasına bir misal gibi olan bu mesel, gerek üzerlerine azab sözü hak olanları korkutmak ve gerekse Kur'ân'a uyanları müjdelemek konusunda peygambere vaad edilmiş olan inkılâbların önemli bir örneğini vermektedir ki, buna bu itibarla Yâsin'in kalbi denilse yeridir

             Yani Hıristiyanlığın karşısında müşrik Romalılar nasıl söndüyse İslâmiyetin karşısında da öyle devletler yıkılacak "Onu bütün dinlere üstün kılma." (Fetih, 48/28) sırrı ortaya çıkacaktır

             Burada, bu şehrin Antakya, elçilerin de İsa (a.s.)ın havarilerinden gönderilenler olduğu naklediliyor

             O hade şehir halkının, memleket halkı ve anılan kavmin de Romalılar olduğu anlaşılır



             14- "Hani biz onlara iki elçi göndermiştik de onları yalanlamışlardı." Bunun zahiri, bunların Allah tarafından peygamberlik verilmiş resuller olduğunu gösterir

             Ebu Hayyan der ki: "Siz ancak bizim gibi bir insandan başka bir şey değilsiniz" denilmiş olması da buna delalet eder

             Çünkü bu konuşma peygamberlere karşı olur

             İbnü Abbas'ın ve Ka'b'ın görüşü de budur

             Fakat Katâde ve diğerleri demişlerdir ki, bunlar, Havarilerden olup İsâ (a.s.) kaldırılışı sırasında gönderdi

             Buna göre "biz gönderdik" buyurulması, Hz

             İsa tarafından gönderilmeleri de Allah Teâlâ'nın emriyle olduğundan dolayı olmuş oluyor

             Bazıları bu ikisinin Yuhanna ile Pavlus olduğunu "Biz (o peygamberleri) bir üçüncüsü ile destekledik." Bu üçüncüsünün de Şem'unussafâ olduğunu söylemişlerdir

             Fakat açıklamanın asıl hedefinin temsil olması bakımından bunun bu şekilde ifade buyurulması, Hz

             Muhmmed'in peygamberliğinin şan ve şerefini temsilde açık denecek kadar bir işaretle göstermek içindir

             Yani ikinin bir üçüncü ile takviyesi, Hz

             Musa ve Hz

             İsa'nın sonradan Hz

             Muhammed'in peygamberliği ile "Kendisinden öncekileri tasdik edici olarak." (Âl-i İmran, 3/3) güç ve takviyesini temsil ediyor

             Önce Musa ve İsa'yı göndermiştik, bunları yalanladılar, sonra da Muhammed (a.s) ile bunlara güç ve kuvvet verdik denilmiş gibi oluyor

             Elçiler o şehre vardılar da haberiniz olsun biz, sizlere gönderilmiş elçileriz dediler



             15-19-O şehir sahipleri (elçilere karşı) şöyle dediler: Siz bizim gibi bir insandan başka bir şey değilsiniz." Fazla ne meziyetiniz olabilir ki öyle bir davada bulunuyorsunuz

             Ve Rahmân hiçbir şey indirmemiştir

             Ne vahiy, ne peygamberlik, ne kitap

             Siz sırf yalan söylüyorsunuz

             Vahiy ve peygamberliği, insanın peygamberliğini esasından inkâr ettiler

             Çünkü Romalılar müşrik, putperest idiler

             Bununla beraber Allah'ı inkâr etmemişlerdi



             20- O esnada şehrin ta öbür ucundan bir adam bu adam, bu kahraman fedai, bu büyük mücahid, bu güzel vâiz, doğru cennete giden ve Allah Teâlâ'nın özellikle ikramına kavuşan bu sevgili şehit, Yâsin sahibi Habibi Neccar diye tanınmaktadır

             MEDİNE, şehir demektir

             Medine'nin aksâsı, şehrin en ucu, ta öte başı demek oluyor ki, elçilerin tebliğleri ve onlara karşı edilen muamele şehrin her tarafından işitilmiş, açık tebliğ yapılmıştı

             Bu medine (şehir) de Antakya'dır diyorlar ve o zaman büyük ve geniş bir şehir olduğunu söylüyorlar

             Bununla beraber "Medinenin aksâsından" demek, o memleket idarecilerinin en ileri gelenlerinden bir zat mânâsını da andırır

             Elçilere suikast edilmek üzere bulunduğunu haber alıp bu zat geldi koşuyordu

             Yani koşarak geldi, iman edenlere örnek olmak, irşad etmek için bütün gayretiyle çalışıyordu

             Bakınız kısaca ne güzel ögüt verdi: Ey benim kavmim! Ey hemşerilerim dedi uyun, o gönderilen elçilere uyun; dedikleri yola gidin



             21-Demek önce hemşerilik şefkatini ileri sürerek öğüdü takdim ve onların resul olduklarını haber vermekle imanını açıkladı, bunu gerektiren sebepleri de şu tekit ile izah etti:  Uyun o kimseye ki Sizden bir ücret itemez

             Dünya ile ilgili bir maksat ve karşılık talep etmez

             Kendileri ise hidayete ermiş, doğru yolu tutmuşlar

             Burada şöyle bir kıyası mukassim (ikilem, yani mantıkta iki şıkkı da aynı sonuca varan kıyas), bir dilem vardır: Bir yolcunun bir rehbere uyması için iki engel düşünülebilir

             Ya biçimsiz bir ücret istemesi yahut ehliyetine güven duyulmamasıdır

             Bunlar ise hem bir ücret istemiyorlar, hem hidayet sahibi kimseler

             O halde bunlar resul olmasalar bile doğru ve ücret istemediklerinden dolayı kendilerine uymamak için hiçbir sebep yoktur



             22-Hidayetlerinin açıklığını beyan ile engelin olmayışından sonra imanı gerektiren şeyin varlığını göstermek için de buyuruluyor ki: Hem benim neyime ki, ibadet ve kulluk etmeyeyim? O beni yaradana

             Bu, imanı gerekli kılan sebebe işaret ve bu söz, irşatta incelik için şefkat gösterilmek suretiyle en güzel bir dokunmadır

             Yani o resuller, bizi, yaradana kulluk etmeye ve yalnız O'nu mabud tanıyıp, O'na ibadet etmeye davet ediyorlar

             Bunun doğruluğu ise açıktır

             Ben sizi kendim gibi düşünüyorum, ben beni yaradana kulluk etmeyi borcum, vazifem bilirim, çünkü beni yaratmıştır

             O'na karşı bu vazifemi yapmamak için hiçbir özrüm ve engelim yok

             O halde siz, o sizi yaradan Rabbinize niye ibadet etmeyesiniz

             Halbuki hep döndürülüp O'na götürüleceksiniz

             O halde O'na kulluktan nasıl kaçınırsınız?

             23- Hiç ben O'ndan başka ilâhlar mı edinirim, başka mabudlar mı tutarım? Çünkü eğer O Rahmân, rahmetiyle beni yaratmış olan Rahmân, ya beni bir zararla, bir sıkıntı ile sıkmak isterse onların, yani O'ndan başka tapılanların benden yana şefaatleri hiçbir fayda vermez

             Ve beni kurtaramazlar



             24-Hiçbiri mabud olamazlar

             Şüphesiz ki o takdirde beni yaradan Rahmân'dan başka mabudlar edindiğim durumda apaçık bir sapıklık içindeyimdir



             25- "Ben sizin Rabbinize iman ettim, beni dinleyin." Bu güzel sözlerin sonu olan bu güzel hitabede birkaç mânâ vardır:  Birincisi: Resullere hitaptır; halkın öldürmek için hücumu üzerine onlara şöyle ikrar edip şahit tutmuştur: Haberiniz olsun ey resuller! Ben sizin Rabbinize gerçekten iman ettim, şimdi beni duyun da şahid olun

             Yarın âhirette O'nun huzurunda şahitlik edin

             İkincisi: Yine kavmine hitaptır ki, şöyle demek olur: Haberiniz olsun, ben o sizi yaradan Rabbinize şüphesiz iman ettim, ey kavmim! Gelin dinleyin beni de o resullere uyun, siz de iman edin

             Üçüncüsü: Geleceğin insanları da dahil olmak üzere duyma kabiliyeti olan herkese hitap veya yemin olarak, haberiniz olsun, ben iman getirdim, Rabbiniz aşkına bundan böyle dinleyin beni, benim hitabımı, mâcerâ ve menkıbelerimi ey duygusu olanlar!

             26-Bakınız sonuç ne oldu gir cennete! denildi

             Yani şehit edildi, doğrudan doğruya cennete girmekle kendisine ikram edildi ki, Allah yolunda şehit olanlar hep böyledir

             Böyle denince ne dedi, bilir misiniz? Dedi ki: ay! Bu ne güzelmiş! keşke kavmim bilselerdi

             27- Rabbim bana ne büyük mağfiret buyurdu da beni böyle ikram edilen kullarından



             --- ELMALILI TEFSİR - 378 ---

             kıldı

             Kavmi hakkında böyle temennide bulundu

             Demek kavmini unutuvermemiş, kin ve intikam duygusu da beslememiş, düşmanlarına bile merhamet eden evliyâ ruhu ile istemişti ki, kendinin erdiği mutluluğu bilseler de, cinayetlerine, küfürlerine tevbe edip iman ve ibadet yolunu tutsalar, Allah yolunda fedailik etseler

             Bununla beraber bu temenni, haklı bir öğünme mânâsından uzak değildir

             28-Şimdi hiç şüphe yok ki, burada hatıra şöyle bir soru gelir: Böyle bir kahramanı, böyle yüksek bir öğütçü ve mücahidi öldüren o kavme Allah Teâlâ ne yaptı? Böyle bir soruya karşı buyuruluyor ki: Onun arkasıdan da kavminin üzerine gökten bir ordu indirmedik

             Yani onu dinlemeyip öldüren kavmini de onun arkasından sağ bırakmadık, gerçi o şehidin arkasında ve Resullerin elinde bir ordu yoktu

             Bununla beraber onlarla harp için gökten bir ordu da indirmedik, indirmiş de değildir

             Yani bu gibi durumlarda gökten apaçık bir ordu indirivermek Allah'ın âdeti olmamış olduğu gibi, olağanüstü olarak da indirmedik

             Daha doğrusu indirecek de değildik

             Allah'ın bir kavmi mahvetmesi için öyle ordular indirmesine gerek yoktur

             "Bedir" de, "Hendek"te melekler indirmesi bile sadece müminlere bir müjde ile kalblerini huzura kavuşturmak içindi

             O bir iş dileyince sadece: "ol!" der, oluverir



             29-Onun için olan hadise başka değil, sâde bir gürültü oldu

             Tek bir ses, bir haykırma, Cebrail'in bir haykırması

             Hemen sönüvermişlerdi

             Önüne geleni yakmak isteyen o ateşli kavim, o zamandan itibaren sönmüşlerdir

             Bundan Antakya halkının mahvolduğunu, helâk olduğunu anlamak istemişlerse de Hıristiyanlık daveti karşısında müşrik Roma devletinin ortadan kalkmış olduğunu anlamak daha kapsamlıdır



             30- Yazıklar olsun o kullara..

             Bu yalnız o sönenlere bir üzüntü duymak değildir

             Kendilerine azab sözü hak olan çoğunluğa, meselin özlü tatbiki olan bir uyarı, gafillere de bir tenbihtir



             31- Ya görmediler de mi onlar?  O alay edip duran kullar? Kendilerinden önce ne kadar nesiller helak etmişiz

             Onlar, kendilerine dönüp gelmiyorlar, yani dünyaya bir daha dönmüyorlar



             32- Ve hepsi; o helâk edilen ve henüz edilmeyen, hepsi başka değil, yalnız toplanıp bizim huzurumuza getirilmekte olan bir toplum bulunuyorlar

             Böyle iken nasıl olur da başka ilâhlar edinip şirk koşarlar?  İHZAR: Huzura getirmek demektir

             Mahkemeye rızasıyla gelmeyen kimseyi tutup, zorla hakimin huzuruna getirmek mânâsında kullanılır ki, burada özellikle bu mânâyadır

             Yani herkes ölmekle yok olup gitmiyor, hesap ve ceza için Hak Teâlâ'nın huzuruna toplanıp sevk ediliyorlar

             Bu tebliğden sonra bir de aklî delillerle aydınlatılarak buyuruluyor ki:  Meâl-i Şerifi

             33- Hem bir delildir onlara ölü toprak

             Biz ona hayat verdik ve ondan taneler çıkardık da ondan yiyip duruyorlar

             34- Biz orada hurmalıklardan, üzüm bağlarından bahçeler yaptık

             İçlerinde pınarlardan sular fışkırttık

             35- (Bunu), Onun ürününden ve kendi elleriyle yaptıklarından yesinler diye (yaptık)

             Hâlâ şükretmeyecekler mi?  36- Yerin bitkilerinden, kendi nefislerinden ve daha bilemeyecekleri şeylerden bütün çiftleri yaratan Allah'ın şanı ne yücedir

             37- Gece de onlara bir delildir

             Biz ondan gündüzü soyar çıkarırız, bir de bakarlar ki karanlığa dalmışlar

             38- Güneş de bir delildir ki kendi yolunda akıp gidiyor

             İşte bu çok güçlü ve her şeyi bilen Allah'ın takdiridir

             39- Ay'a gelince, ona menziller tayin ettik

             Nihayet o eski hurma salkımının çöpü gibi (yay haline) dönmüştür

             40- Ne güneşin aya çatması yaraşır, ne de gece gündüzü geçebilir; onların her biri kendi yörüngesinde yüzerler

             41- Onlar için bir delil de bizim, onların neslini dolu bir gemide taşımamızdır

             42- Yine kendileri için onun gibi binecek şeyler yaratmamızdır

             43- Eğer dilesek onları boğarız da o zaman ne onların feryadına yetişen bulunur, ne de onlar kurtarılır

             44- Ancak tarafımızdan bir rahmet ve bir zamana kadar yaşatmak başka

             45- Durum böyle iken onlara: "Önünüzdekinden ve arkanızdakinden korkun ki size rahmet edilsin" denildiği zaman,  46- Ve kendilerine Rablerinin âyetlerinden herhangi bir âyet geldiği zaman mutlaka ondan yüz çevirirler

             47- Onlara: "Allah'ın size rızık olarak verdiği şeylerden hayra harcayın" dendiği zaman, o kâfirler, müminler için: "Allah'ın dileyince doyurabileceği kimseyi biz mi doyuracağız? Siz apaçık bir sapıklık içinde değil de nesiniz?" dediler

             48- Yine onlar: "Eğer doğru söylüyorsanız bu (kıyamet) vaadi ne zaman?" diyorlar

             49- Onlar sadece bir tek çığlığa bakıyorlar, bir çığlık ki, onlar çekişip dururken kendilerini yakalayıverir

             50- O zaman bir vasiyette bile bulunamazlar

             Ailelerine de dönemezler</anlam>
         <adet>3</adet>
    </dua>
	
</dualar>